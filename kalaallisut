Tunisassiorfimmut tapiissutit annertusineqassasut Naalakkersuisut aalajangerput
Tapiissutit kikkunnit tamanit, imminut pilersornermik sulialinnit pissarsiarineqarsinnaanissaannik qulakkeerinninnissaq - tapiissutit aamma imminut pilersorsinnaanermut periusissiassap akornanni sunneeqatigiittoqassasoq tapiissutinik qaffaanermi siunertarineqarput
Kikkulluunniit suliniutillit nunami imminut pilersorsinnaanerup annertussusianik annerulersitsiserusuttut 1.august 2024-p tungaanut tapiissutinik qinnuteqarsinnaapput.
Nunami namminneq pilersorsinnaanermut periusissiamik siullermik suliaqarnissamik Naalakkersuisut aallartitsipput
Imminut pilersorsinnaanermut periusissiami - suliniutit nutaat aqqutigalugit - 2030 nallertinnagu nunatsinni imminut pilersornerup annertussusaanik annerulersitsinissamik piviusunngortitsinissaq siunertarineqarpoq
Tamatuma saniatigut tunisassiornerup, saqqumilaarnerup annerulersinnerisigut aamma kalaallit nerisassaataasa pissarsiarineqarsinnaanerulersinnerisigut innuttaasut inuussutissanik isumannaatsunik pilersornerat annertusineqassaaq.
Inuussutissarsiuteqartut amerlanerusut imminut pilersornermut suliassaqarfimmi ineriartortitsinermi taperneqarnissamut periarfissaqassapput
Ukioq manna – aamma ukiuni tulliuttuni – inuussutissarsiuteqartut amerlanerusut nuna tamakkerlugu imminut pilersornermut suliassaqarfimmi ineriartornermut siuariartornermullu tapersiinissamut periarfissaqalissasut imminut pilersorsinnaanermut periusissiamik aallartitsinissaq sioqqullugu Naalakkersuisut aalajangerput
Taamaalilluta tunisassiornerup saqqumilaarnerullu annerulersinnerisigut aamma najukkami nerisassat pissarsiarineqarsinnaanerulersinnerisigut kalaallit imminut pilersornerisa annertussusaanik annerulersitsitsisinnaassagatta
Najukkami nerisassanik tunisassiornermut tunngatillugu qangatut aamma nutaaliornikkut imminut pilersornermi pineqarput
Periarfissat pitsaanerusut qulakkeerumallugit aningaasanut inatsit 73.04.08 allanngortinneqarpoq aamma siunertanut nassuiaatit annertusineqarput
Iluamik oqaatigissagaanni aningaasanut inatsimmi kontup taaguutaa allanngortinneqarpoq, taamaalilluni ”Kalaallit Nunaanni imminut pilersornermik ineriartortitsineq”-mik taaguuteqalerpoq, aamma imminut pilersornerup iluani tunisassiortut tamarmik, sumiiffik apeqqutaatinnagu, tapiissutinik maanna qinnuteqarsinnaanngornerat ammaanneqarpoq.
”Imminut pilersornermut susassaqarfik Naalakkersuisunit tapersersorusupparput aamma nukittorsarusupparput
Tapiissuteqartarnermik aaqqissuussineq iluaqutigalugu siusinnerusukkut inoqarfinni minnerusuni isorliunerusunilu tunisassiorfinnik siuarsaasoqarsimavoq, kisiannili nutaamik eqqarsarpugut tapiissuteqartarnermillu aaqqissuussineq allanngortillugu, taamaalilluni siunissami kalaallit imminut pilersornerisa annertussusaanik annerulersitsinissarput annerusumik qitiutissavarput
Taamaaliorsimavugut, tassami imminut pilersornissamik piujuartitsinermillu siuarsaanissaq Naalakkersuisunit kissaatigigatsigu. Nuna tamakkerlugu tunisassiortut imminut pilersornerup ineriartorneranut taperseeqqullugit aamma nuna tamakkerlugu pitsaasumik allannguutit aallartinneqarsimasut tapersersueqqullugit kajumissaarusuppavut, taama oqarpoq Nunalerinermut, Imminut Pilersornermut, Nukissiutsinut Avatangiisinullu Naalakkersuisoq Kalistat Lund, nangillunilu:
”1.august 2024 nallertinnagu nunami imminut pilersornerup annertussusaanik annerulersitserusuttunit tunisassortunit isumassarsinartunit, taperseereersunit – imaluunniit taperseerusuttunit, qinnuteqaaterpassuarnik tigusaqassallunga neriungaarpunga
Taamatuttaaq imminut pilersornerup iluani nutaaliornermut aallarnisaanermullu tunngatillugu nukittuunik avatangiisinik pilersitsinissamut tapertaassasoq neriuppunga”, taama Kalistat Lund naggasiivoq.
Imatut ”Imminut pilersornerup ineriartortinnissaanut tapiissutinik” qinnuteqarsinnaavutit
2,3 mio.kr.-t tapiissutitut aningaasaliissutissanut immikkoortinneqarput
Qinnuteqartup suliniutinut tunngatillugu neqeroorutinik pissarsisimaneq uppernarsarsinnaappagu aningaasat qinnutigineqarsinnaasut killilerneqarsimanngillat
Tamatuma saniatigut aningaasatigut matussuserneqartussanut atatillugu qinnuteqartup suliniut immikkut ittoq qinnuteqarfigissagaa piumasaqaataavoq
Suliniutit tapiissuteqarnermik aaqqissuussinermi pineqartut (ingerlatsinermut aningaasartuutit matussuserneqarneq ajorput) assersuutigalugu tassaapput:
maskiinanik nutaanik pisineq
sulisut ilinniarnerisa ingerlarngi
tunisassiornermi atortunik iluarsartuussineq
”Imminut pilersornerup ineriartortinnissaanut” qinnuteqarnissamut killigitinneqartoq
Ukiumut marloriarluni qinnuteqartitsisoqartarpoq
Imminut pilersornermik ineriartortitsinissamut tapiissutinik qinnuteqarnissamut killigitinneqartut uku atuupput:
1.august 2024 kiisalu 1.oktober, qinnuteqartitsinerup siulliup naammassinerata kingorna aningaasat sinneqarsimappata.
Linki una atorlugu ”Imminut pilersornerup ineriartortinnissaanut tapiissutinik” qinnuteqartoqarsinnaavoq
Aammattaaq tassani tapiissuteqartarnermik aaqqissuussineq, piumasaqaatit, suliamut ingerlatseriaaseq il.il. pillugit paasisaqarnerusinnaavutit.
Sukumiinerusumik paasisaqarnerorusukkuit Naalakkersuisup allattaa Manasse Berthelsen oqarasuaammut.:
34 56 03/54 88 68 imaluunniit e-mailimut:
pan@nanoq.gl
Nalunami kultisiornissamik pilersaarutip avatangiisinut sunniutigisinnaasaanik nalilersuineq (ASN) aamma Inuiaqatigiinni piujuartussamik iluaqutaasumik sunniutissanik naliliineq (IPISN), Naalakkersuisut 2024-mi sisamanngornermi juunip 27-ani akuersissutigaat.
Naaja H. Nathanielsen, Inuussutissarsiornermut, Niuernermut, Aatsitassanut, Inatsisit Atuutsinneqarnerannut Naligiissitaanermullu Naalakkersuisoq ima oqarpoq:
"Kujataani inuussutissarsiutitigut ineriartortitsinermi pingaarutilimmik killiffik anguneqarpoq
Piiaanissamut, matusinissamullu pilersaarutissaq kiisalu suleqatigiinnissamik isumaqatigiissutissap isumaqatiginninniutigineqarnissaa suliassaalerput
Taakkununngali sinaakkutissaq, ASN-imik aamma IPISN-imik akuersissuteqarnikkut maanna inissippoq
Kommuni qanimut suleqatigalugu oqaloqatigiinnerup ingerlateqqinnissaa qilanaaraara.”
Kalistat Lund, Nunalerinermut, Imminut Pilersornermut, Nukissiutinut Avatangiisinullu Naalakkersuisoq ima oqarpoq:
“Nalunami kultisiornissamik pilersaarummut ASN-imik aamma IPISN-imik akuersissuteqarnikkut, Kujataa pingaarutilimmik ineriartorfiulerpoq
Suliap ingerlateqqinnissaani avatangiisinik illersuinissamik, piujuartitsisussamillu ineriartortitsinissamik ukkassiinnarnissarput pingaaruteqarpoq
Kalaallit Nunaanni pinngortitatigut pingaartitat kinguaariit tulliinut pigiinnarsinnaaniassagatsigit, aningaasatigut ineriartortitsinerup piujuartitsinissamut, avatangiisinillu eqqarsaatiginninnermut oqimaaqatigiississallugit akisussaaffigaarput.”
ASN aamma IPISN suuppat?
Pilersaarutip naatsorsuutigisamik avatangiisinut, pinngortitamut, silap pissusianullu sunniutissaanik (avatangiisinut sunniutissaanik), avatangiisinullu sunniutissat killilersimaarneqarnissaannut ingerlatseqatigiiffiup pilersaarutaannik (aaqqiinissaannik) allaaserinninnissaq kiisalu pilersaarutissatut siunnersuutigineqartumut akuersissutissanut piumasaqaatissanik aalajangersaanissamut oqartussat paasissutissanik pisariaqartunik tamanik tunineqarnissaat, avatangiisinut sunniutigisinnaasaanik nalilersuinermi (ASN) ilaatigut siunertaavoq.
Inuiaqatigiinni piujuartussamik iluaqutaasumik sunniutissanik naliliinermi (IPISN), pilersaarutissatut siunnersuutigineqartumut akuersissutissanut piumasaqaatissanik aalajangersaanissamut oqartussat paasissutissanik pisariaqartunik tamanik tunineqarnissaat siunertaralugu, inuiaqatigiinni pissutsinut piusunut pilersaarutip sunniutissaa nalilissallugu ilaatigut siunertaavoq
Namminersorlutik Oqartussat, Kommune Kujalliup aamma Nalunaq A/S-ip akornanni suleqatigiinnissamik isumaqatigiissutissap isumaqatiginninniutigineqarnissaanut IPISN-ip tunngavissiinissaa aamma siunertaavoq.
Ingerlatseqatigiiffik piiaaffimmik aallartisitsigani ASN aamma IPISN Naalakkersuisunit akuersiteqqaassavai
Naliliinerit taakku malitsigisaanik akuersissutissanut sinaakkutissiissapput.
Tamanut tusarniaaneq
ASN-imut aamma IPISN-imut allaqqitassiat, Nalunaq A/S-ip 2023-mi decembarimi Naalakkersuisunut nassiuppaat
Allaqqitassiat taakku 2024-mi januaarip tallimaanit, marsip aallaqqaataata tungaanut tamanut tusarniutigineqarput.
Tusarniaanermi, januaarip 29-anit februaarip aallaqaataata tungaanut, tusarniaanermut atatillugu Kujataani tamanut ammasumik ataatsimiisitsisoqarpoq
Tusarniaanermi ataatsimiinnerni ilaatigut tulliuttut peqataapput:
Nalunaq A/S-imit sinniisut
Borgmesteri Stine Egede
Inuussutissarsiornermut, Niuernermut, Aatsitassanut, Inatsisit Atuutsinneqarnerannut Naligiissitaanermullu Naalakkersuisoq, Naaja H. Nathanielsen
Nunalerinermut, Imminut Pilersornermut, Nukissiutinut Avatangiisinullu Naalakkersuisoq, Kalistat Lund
Tusarniaanermi ataatsimiinnerit, tusarniaanermilu akissutigineqartut tunuliaqutaralugit, ingerlatseqatigiiffiup ASN aamma IPISN nutarterpaat
Taassuma saniatigut tusarniaanermi akissutigineqartut katersorlugit, tusarniaanermilu apeqqutigineqartut oqaaseqarfigineqartullu akissuteqarfigalugit tusarniaanermit nalunaarusiat suliarineqarput.
Tusarniaanerup naaneraniilli atortussanik nutartikkanik Nalunaq A/S ataavartumik nassitsisarpoq
Atortussat inaarutaasut ingerlatseqatigiiffiup 2024-mi juunimi Naalakkersuisunut nassiuppai.
Tullertut pisussaq
Ingerlatseqatigiiffik piiaalersinnaatinnani ingerlatseqatigiiffiup piiaanissamut pilersaarutissani, matusinissamullu pilersaarutissani Naalakkersuisunit akuersiteqqaartussaavai
Pilersaarutit taakku inissippata, ingerlatseqatigiiffiup ingerlatassat tamaasa immikkut qinnuteqaatigisinnaassavai, ass
Sumiiffimmi akuersissuteqarfiusumi ingerlatsisoqalereersoq najukkami innuttaasut takusinnaassavaat. Qanga pilersaarutaareersoq aallartinniarneqarmat tammaarsimaffissami atugassarititaasut, qaartartuusivissaq il.il. pilersinneqareerput
Taamaakkaluartoq ingerlatassat taakku akuersissutaagallaannartumik akuersissuteqarput
Aatsaat piiaanissamut pilersaarut akuersissutigisaq pigineqalerpat, ataavartumik akuersissutit pigineqarsinnaalissapput, ingerlatassallu siammasinnerulersinnaassallutik.
Piiaasinnaanermut akuersissut naapertorlugu, Nalunami kultisiorneq kingusinnerpaamik 2026-mi januaarip aallaqqaataani aallartinneqaqqissimassaaq.
Inuiaqatigiinni piujuartitsinissamik isumaqatigiissutissaq pillugu susassaqartut pingasut akornanni isumaqatiginninniarnerit, 2024-p ukiassariartulernerani/ukiaani aallartinneqassapput
Inuiaqatigiinni piujuartitsinissamik isumaqatigiissutissaq (aamma IBA-mik taaneqartartoq) ingerlatseqatigiiffiup, Kommuni Kujalliup aamma Namminersorlutik Oqartussat akornanni isumaqatigiissutigineqassaaq
IBA-mik isumaqatiginninniarnerit IPISN-imik, tamanullu ammasumik tusarniaanermut atatillugu IPISN-imut tusarniaanermi akissutigineqartunik aallaaveqarput.
Piiaasinnaanermut akuersissut naapertorlugu, isumaqatigiissutissaq kingusinnerpaamik 2024-mi decembarip 31-ani inissereersimassaaq.
Tusarniaavimmi annerusumik paasisaqarit
ASN aamma IPISN akuersissutigineqartut, taakkununngalu tusarniaanermit nalunaarusiat atasut siunissami qaninnerusumi Naalakkersuisut nittartagaanni tamanut saqqummiunneqassapput
Allaatigisat tusarniaanermut ilaasut, tusarniaanermi akissutigineqartut, tusarniaanermullu atatillugu ataatsimiisitsinernit imaqarniliat tusarniaavimmi atuarsinnaavatit.
Tusagassiuut pillugu saaffiginnissutit:
Naalakkersuisoqarfimmi pisortaq, Jørgen T. Hammeken-Holm oqarasuaat 346800 imaluunniit Naalakkersuisumut allatsi Manasse Berthelsen oqarasuaat 548868.
Saaffiginnissutit allat:
Aatsitassanut Aqutsisoqarfik, mlsa@nanoq.gl
Uumasunut Nakorsaqarfik Inuussutissalerinermullu Oqartussaaffik (UNIO) ilisimatinneqarpoq Nuup Kangerluani Qooqquni terianniamik pissusissarinngisaminik pissusilersortumik ataasinngornermi 01.juli 2024 takunnittoqarsimasoq.
Terianniaq toqunneqarpoq timaalu perlerornermik nappaateqarnersoq paasiniarlugu UNIO-mit misissugassanngorlugu nassiunneqassalluni
Nunatsinni terianniat perlerortut amerlapput, taamaattumik terianniamik naammattuuiguit tunillatsissimanissaa ilimagissavat
Terianniat perlerortut amerlanerit ersineq ajorput, qaasuttuupput, nuffiortarput kiisalu uumasunut inunnullu saassussisinnaallutik
Terianniat piaraalu qanillinaveersaartassavatit.
Asimiitillutit nerisassat nerisakullu sumiiffigisat qimallugu allamut inississinnaavatit, teriannissat qanillinnginniassammatsit.
Terianniamit kiitikkuit peqqinnissaqarfimmut piaarnerpaamik attaveqassaatit, inuimmi perlerortut katsorsarneqanngikaangamik toqqutigisinnavaat
Qimmiutit qitsuutilluunniit terianniamit kiitissimappat piaarnerpaamik UNIO-mut saaffiginnissaatit suliniutit pisariaqartut aallartinneqarniassammata.
UNIO-p qimmiutivit qitsuutivilluunniit perlerornermut kapitissimanissaat pingaaruteqarnera erseqqissaatigeqqissavaa
Akiuussutissanik kapitinnermi malitassat malinneqarsimatillugit akiuussutissaq sunniuteqarluarnerusarpoq
Qimmiutivit imal. qitsuutivit kapitinneri suli atuunnersut nalorniguit kommunimut saaffiginnissinnaavutit.
Paasisaqarnerorusukkuit Uumasunut Nakorsaqarfik Inuussutissalerinermullu Oqartussaaffik saaffigineqarsinnaavoq, ugguuna:
uumasut@nanoq.gl
Tunumi avataasiorluni misileraalluni ammassassuarniarnissaq Aalisarnermut Piniarnermullu Naalakkersuisumit 20/6/2024 aallartinneqartussanngortinneqarpoq
Misileraalluni aalisarnerit ingerlanniarneqarput Tunumi ammassassuaqassuseq aammalu taakku siammarsimaneri misissuiffiginiarlugit
2024-mi misileraalluni aalisarnissat allaaserineri uani nanineqarsinnaapput
2024-mi misileraalluni aalisarnissani peqataanissamut qinnuteqarusuttut Sullissivikkut una linki aqqutigalugu qinnuteqarsinnaapput
Peqataanissaq pillugu qinnuteqaatip nassiunnissaanut piffissaliussaq kingulleq tassaavoq ulloq:
17/07/2024
Attavissaq: 
Aalisarnermut Piniarnermullu Naalakkersuisoqarfik
E-maili:
apn@nanoq.gl
Uummannap sulluani Umiammakku Nunaanni Kangerluarsummilu qaqqat qajannartoqarfii pilllugit qaammammoortumik naliliineq saqqummerpoq,
Naliliinerit qaammammoortut kalaallisut, qallunaatut tuluttullu saqqummersinneqartarput.
Qaqqat nakkutigineqartut pillugit nittartakkami naliliineq ullumikkut saqqummersoq atuaruk:
https://govmin.gl/ka/qaqqat-sisoorneri/aktuel-vurdering/ 
Naalakkersuisut piffissami 24.april - 5.juni 2024 tamanut ammasumik tusarniaassutigalugu nassiuppaat Takornariartitsinermut, sumiiffinni nunami aalajangersimasuni zonenut agguaasarneq il.il. inuussutissarsiutigalugu ingerlatsinermi aammalu killeqartumik sumiiffiit ilaanni angalaarsinnaaneq pillugit Inatsisartut inatsisissaattut siunnersuut.
Siunnersuut nunatsinni inuussutissarsiortunik annertuumik soqutiginninnermik peqataajumanermillu pilersitsivoq, Naalakkersuisoqarfiullu tusarniaanermit akissutit amerlasuut tigusimavai
Tusarniaanermi akissutigineqartut maanna suliamut ilanngussorneqarput
Tusarniaanermilu akissutit tusarniaasarnermut quppersakkami atuarneqarsinnaalerput
Piffissami tusarniaavigineqartumi akissutit tunniunneqartut kinguneraat inatsisissatut siunnersuummi allannguuteqartitsinerit, ilaatigut aamma akuersissuteqartarnermik aaqqissuussinermi killiliussanik ersarissaanerit aamma piginnittut najugaqartuunissaannik piumasaqaatini
Naalakkersuisut tusarniaavigineqartut isummersuutaat pingaartillugillu ilumoorummatigit aalajangertoqarpoq siunnersuut allannguuteqartinneqartoq ilassutitut tusarniaassutigineqassasoq
Piffissaq ilassutitut tusarniaavigineqartussaq tassaassaaq 2.julimiit 16.juli ilanngullugu, taamalu siunnersuut Inatsisartut ukiakkut ataatsimiinneranni 2024-mi saqqummiunneqassalluni
Inuussutissarsiornermut, Niunermut, Aatsitassanut, Inatsisit Atuutsinneqarnerannut Naligiissitaanermullu Naalakkersuisoq tamatumunnga atatillugu imatut oqaaseqarpoq:
”Aatsaat siullermeerluta takornariartitsinermi killiliussamik inatsimmik pilersitsilerpugut, taamaattumillu pingaaruteqarpoq aallaqqaataaniilli eqqortumik aallariarnissarput
Ataatsimeeqateqartoqartarsimavoq 20-it missaannik illuatungiusunik inuussutissarsiummik ilisimasaqarnerpaasunik, piffissap tusarniaavigineqartup saniatigut, taakkulu aamma naleqarluartunik suliamut tunniussaqarput
Inatsimmi siunertaasut allannguuteqanngillat
Suli Naalakkersuisut anguniagaraat inatsisikkut nukittorsarneqassasut najukkani namminermi peqataaneq aamma najuunneq, inuussutissarsiummi siuariartortitsineq, qularnaarisoqarlunilu oqimaaqatigiissumik ineriartortitsinermik, taamalu uagut inuiaqatigiittut takornariartitsinermit “uppitinneqannginnissarput” – kisiannili takornariartitsinermik iluaquteqassasugut
Neriuppunga inuussutissarsiortut naak piffissaq takornarialerinermi ulapiffiulluaraluartoq piffissaqarumaartut inatsisissatut sinnersuummik nutartikkamik aamma atuarnissaminnut.”
Annertunerusunik paasisaqarumagaanni attavigineqassaaq Naalakkersuisup allattaa - ministersekretær Jeanette L. Petersen - oqarasuaammi 34 52 06 imaluunniit mail isiin@nanoq.gl aqqutigalugu.
Una Naalakkersuisut aamma WHO/Europap akornanni ataatsimut tusagassiuutinut nalunaarutaavoq, taannalu aamma WHO-p nittartagaani tuluttut saqqummiunneqassaaq.
Naalakkersuisut aamma WHO Europa ukiuni tallimani atuuttussamik paaseqatigiinnissamut isumaqatigiissummik, Memorandum of Understanding (MoU), peqqinnissaqarfiup iluani suliassaqarfinnik qulinik pingaartinneqartunik suleqatigiinnissamut aamma avitseqatigiinnissamut nassuiaasunik atsioqatigiipput.
"Ukioq kingulleq Kalaallit Nunaannut tikeraarnera aamma peqqinnissaqarfik nunami isorartoorsuarmi siaruarsimasunik najugaqarfeqartumi peqqissutsimut sullissisarnerannik qanimut takunninnera nuannaarutigaara,” Dr
Hans Henri P. Kluge, WHO-mi Europami nunap immikkoortuani pisortaq, Københavnimi WHO/Europap qullersaqarfiani nalliuttorsiorluni atsioqatigiinnermi oqarpoq.
"Kalaallit inuit kulturiat peqqinnerup qanoq anersaakkut, timikkut, tarnikkut paasineqarnissaanik ilisimasatoqqanik peqarpoq, aammalu tamanna kalaallit naleqartitaannik qanoq aallaaveqarneranut, ilaquttanut attaveqarnermut, inuiaqatigiit, pinngortitaq, kulturi ilanngullugit
Kalaallit Nunaata angissusaa, oqaluttuarisaanera aamma silap pissusiata kingunerisaanik ajornartorsiutit immikkuullarissut iliuuseqarfigisarnerinik kinguneqartarpoq, tamatumalu peqatigisaanik peqqinnissaqarfiup aaqqissugaaneranut tunngatillugu WHO-p Europami nunap immikkoortuani avinngarusimasut allat amerlasuut assinginik unammilligassaqarpoq
Kalaallit Nunaata unammilligassanut taakkununnga aaqqiissutissanik peqarpoq, aaqqiissutissat kalaallit inuiaqatigiit akiuussinnaassuseqarnerannik aamma ilisimasaannik tunngaveqartut, kiisalu teknologii nutaaliaasut soorlu telemedicin aamma peqqinnissaqarfimmi aaqqiissutit digitaliusut allat atorlugit.
Peqqissutsimut Naalakkersuisoq Agathe Fontain aamma siunissami suleqatigiinnerulernissamut qilanaarpoq.
”Suleqatigiinnissamut isumaqatigiissutip matuma ullumikkut atsioqatigiissutiginera nuannaarutigeqaara, nunatsinni peqqissutsip atugarissaarnerullu nukittorsarnissaannik siunertalimmik Kalaallit Nunaata aamma WHO-p akornanni attaveqatigiinnermik uppernarsaasoq
Naalakkersuisut Peqqinnissamut tunngatillugu isumaqatigiissut novembarimit 2023-meersoq tunngavigalugu peqqinnissaqarfiup pitsanngorsarnissaanik annertuumik suliaqarput
Siunissami anguniakkavut iluatsinniarutsigit inuiaqatigiinni peqqissuni innuttaasut nukittuut pisariaqartippavut, tassanilu anguniakkami WHO-p suleqatigisinnaanera nuannaarutigaarput
WHO nunani tamalaani peqqissutsimut tunngatillugu attaveqaateqarnermut kiisalu peqqissutsimut tunngatillugu immikkut ilisimasallit siuttut innuttaasunut iluaqutaasunik pingaarutilimmik isumassarsiortissinnaallutalu ilikkagaqartissinnaavaatigut,” Agathe Fontain oqarpoq.
MoU-mi Kalaallit Nunaat aamma WHO/Europa suliassaqarfinni ukunani suleqatigiinniarput, taakku innuttaasut peqqissusaannik pitsanngoriartitsinissamut pingaarutilittut isigineqarput:
Imigassamik nakkutilliineq aamma cannabis
Suleqatigiinnermi suliat siammasissut ilanngunneqarsinnaapput, imigassamut politikkip nutaap naammassinissaanut tapersersuineq ilanngullugu – taanna suliaq ingerlallualereerpoq.
Tupamik nakkutilliineq
Suleqatigiinnermi tupa pillugu politikkit nalilersorneqarnerinut aamma Kalaallit Nunaanni tupa pillugu inatsisip misissorneqarneranut pujortartartut amerlasuut, pingaartumik inuusuttut akornanni ikilisinneqarnissaannut innersuussuteqarneq ilanngunneqarsinnaapput.
Peqqinnissaqarfimmi sulisoqarnermut periusissiorneq (HRH)
Suleqatigiinnermi sulisussarsiornerup, aqutsinerup, sulisorinniinnarnerup aamma peqqinnissaqarfimmi sulisut utertarnerannik ineriartortitsinermi suleqatigiinnermut aamma nukittorsaanermi politikkinik atulersitsinerit ilanngunneqarsinnaapput
Taamatuttaaq telemedicin aamma digitalimik aaqqiissutit allat tunngavigalugit periarfissarsiorneq ilanngunneqarsinnaapput.
Imminut toquttarnermik pinaveersaartitsineq aamma tarnikkut peqqissuuneq
Misiliutaasumik suliniutit imminut toquttarnermik pinaveersaartitsinerit nutaaliaasut, eqqumiitsuliornikkut kulturikkullu peqataatitsisut, peqqinnissaqarfimmi qanimut sullissisut nanertisimanermik aamma imminut toqunnissamik eqqarsaateqartunik ilisarinnissinnaanermik sungiusaaneq, kiisalu paneuropæiske Mental Health Coalitionimut WHO/Europamit pilersinneqartumut kalaallinik peqataatitsineq suleqatigiissutigineqarsinnaapput.
Akiuussutissanik kapitittarneq
Kalaallit Nunaanni aamma WHO/Europami akiuussutissamik kapisisarnermi ukkatarisassanik siuariarnerit pillugit akuttunngitsumik nalunaarutitalinnik pilersitsineq, kiisalu aalajangersimasunik akiuussutissamik kapitittannginnermi unammilligassanngorsinnaasut aaqqinnissaat suleqatigiissutigineqarsinnaapput.
Kinguaassiutitigut aamma kinguaassiornermi peqqissuuneq aamma pisinnaatitaaffeqarneq (SRHR)
WHO-mit aamma Kalaallit Nunaannit immikkut ilisimasallit suleqatigiinnerannik suliat ilaqarsinnaapput, SRHR-ip nuna tamakkerlugu peqqissutsimut tunngatillugu politikkianut ilanngunneqarnissaa qulakkeerniarlugu aamma nunarsuaq tamakkerlugu peqqissutsikkut sullissinerit, peqqinnissaqarfimmi aaqqissuussaanerit aamma inuk qitiutillugu katsorsaanerit nukittorsarneqarnissaannut pilersaarutit.
Sakialluut.
Suleqatigiinnermi maanna inissisimaneq pillugu naliliinermik kiisalu Kalaallit Nunaannut teknikkikkut TB-mik pinaveersaartitsinermik uppernarsaatinik tunngaveqartunik aalajangersimasunillu katsorsaariaatsit nutaajunerpaat atorlugit sumiiffinni allani WHO/Europami nunap immikkoortuani TB-mik malunnaatilimmik annikillisitsisimasut atorlugit tapersersuineq ilanngunneqarsinnaapput.
Pissusilersortarnermik aamma kulturimik paasisimasaqarneq (BCI)
Peqqissutsikkut pinaveersaartitsinerit suulluunniit Kalaallit Nunaannut immikkuullarissumut kulturiannullu naleqquttuussapput
Suliassaqarfimmi tassani taamaattumik WHO/Europap BCI-mi immikkoortoqarfiani sulinermut peqataaneq aamma inunnik toqqakkanik nunatsinni peqqinnissaqarfimmiittunik sungiusaanermik suleqatigiissuteqarneq ilanngunneqarsinnaavoq.
Peqqinnissaqarfiup ineriartortinneqarneranut tapersersuineq
Suleqatigiinnermi WHO-mit ilisimasalinnik siunnersueqatigiinnermik aamma Europami nunani naalakkersuisoqarfimmi suleqatinik peqqinnissamut tunngasunik aaqqissuusseqqinnernik atuutilersitsisunik avitseqatigiinnerit ilanngunneqarsinnaapput.
Small Countries Initiative aamma Regions for Health Network teknikkikkut sammisassaqartitsisarnerannut peqataaneq
WHO/EURO Small Countries Initiative Europami nunanit 12-init 2 millioninik imaluunniit ikinnerusunik innuttallit peqqissutsimut tunngasumik pisortaat politikkikkut aamma teknikkikkut qaffasissusilimmik katersuutsittarpai
Regions for Health Network, nunat immikkoortuinit namminersortunit, nunanit aamma territorianit 40-init amerlanerusunit, annertussutsimikkut inoqassutsimikkullu assigiinngiiaaqisunik aamma peqqinnissaq pillugu assigiinngitsunik pisariaqartitsiffiusunik, ataatsimulli peqqinnissaq pillugu anguniagalinnut attaveqarfiuvoq
Kalaallit Nunaanni innuttaasut amerlannginnerat eqqarsaatigalugu Small Countries Initiative aamma Regions for Health Network iluaqutaasumik suleqatigiiffiusinnaapput, misilittakkanik avitseqatigiiffittut aamma ataqatigiinnerit allat eqqarsaatigalugit suleriaatsimik pitsaasumik ilinniarfiusinnaallutik.
Ukioq kingulleq Kalaallit Nunaannut puigunaatsumik tikeraarnerma malitsigisaanik, ullumikkut angusamut aqqutissiueqataasumut, peqqinnissaqarfimmi sulisut, paaqqutarinninnermik suliaqartut, ilinniagartuut aamma kattuffiit peqqissutsikkut isumaginninnikkullu sullissinernik kissaatigineqartunik pilersitsisut naapitakka tupigilluinnarpakka, inuit ikiorneqartut pisariaqartitaannut tulluarsaalluinnarsimapput,” Dr. Kluge naggasiivoq
“Manna sivisuumik suleqatigiinnissamut aallarniutaannaasoq neriuutigilluinnarpara, Kalaallit Nunaata aamma WHO-p siunissamut ingerlaqatigiiffissatut tigusassaa, inuiaqatigiit nukittuut aamma uteriittut pinngortitarsuarmi nukittuumi patajaatsumilu inuusut, tassanilu kikkut tamarmik peqqinnissaat ilanngunneqarsimavoq
Kalaallit inuiaqatigiit ilisimasaannit ilikkagassaqaqaagut, WHO/Europamilu suleqatigiinnermut peqataanerput tulluusimaarutigilluinnarparput.
Memorandum of Understanding (MoU)
Kitaani, sumiiffinni (1D, 1E aamma 1F) NAFO-p kujasinnerusortaani misileraalluni saarullinnik aalisarneq pilersinneqareernikuuvoq
Kitaata avannarpasissortaani (NAFO 1A, 1B aamma 1C) avataasiorluni misileraalluni saarullinniarnerup taamaaqataanik nutaamik pilersitsisoqassasoq Aalisarnermut Piniarnermullu Naalakkersuisoq aalajangerpoq
Tassunga tunngaviusut piumasaqaatillu kujasinnerusumi misileraalluni aalisarnermut naapertuupput
Misileraalluni aalisarnermut allaaserinninneq pillugu tunngaviusut piumasaqaatillu taakkua uani atuarneqarsinnaapput.
Misileraalluni aalisarnissani immikkut piumasaqaatit ilaat Naalakkersuisoqarfimmit erseqqissumik saqqummiukkusunneqarput
Imartat NAFO-p oqartussaaffigisani pingasuusuni misileraaffigineqartussani piffiit ilaat ataasiinnaq marlulluunniit kisiisa misileraaffiginissaanut qinnuteqartoqarsinnaanngilaq
Pisassat peqataasussat akornanni ajornanngippat assigiimmik agguaanneqassapput imartanilu NAFO-p oqartussaaffigisaani ataasiakkaani pisassaminnik tunineqassallutik
Naalakkersuisoqarfiup erseqqissaatigissavaattaaq peqataasut ilisimatuussutsikkut atugassanik misiligutissanik tigusisarnissamik aammalu Pinngortitaleriffimmut aalisakkanik nassitsisarnissamik piumasaqaat malittussaammassuk
2023-mi misileraanermit misilittakkat naapertorlugit misiligutissanik tigusisarnissamik ilitsersuutit maleqqissaarneqarsimanngillat, tamannalu misileraalluni aalisarnerup ingerlasimaneranik nalilersuinermi unammillernartoqartitsivoq
Ilisimatuussutsikkut misissugassanik misiligutissanik tigusisarneq misileraanermi tunngaviit pingaarnersaraat taamaattumillu misiligutissat tamarmik pimoorullugit naammassineqartassapput, nalunaarsorneqartassapput nalunaaqqutserneqarlutillu misiligutissanillu tigusisarnissanut ilitsersuut akuersissummut ilanngullugu nassiunneqartussaq naapertorlugu Pinngortitaleriffimmut nassiunneqarlutik
Akuersissuteqarnermut atatillugu pineqartoq piumasaqaataammat 2024-mi misiligutissanik tigusisarnissat 2025-mi misileraanerit ingerlanneqassappata tassani qinnuteqartut aallaavigalugit ingerlanneqassapput
2024-mi misileraalluni aalisarnissani peqataanissamut qinnuteqarusuttut qinnuteqarfissat uaniittut Sullissivikkut una linki aqqutigalugu qinnuteqarsinnaapput
Paasisaqarnerorusukkuit Aalisarnermut Piniarnermullu Naalakkersuisoqarfik attavigiuk , apn@nanoq.gl.
Ilisimatitsissutit:
Kujataa tungaani saarullinnik misileraalluni aalisarnissamut suliaqarnermit Pinngortitaleriffimmit nalunaarut Aalisarnermut Piniarnermullu Naalakkersuisoqarfimmit ingerlateqqinniarpaa:
Saarullinniarnermi DNA atorlugu misissueqqissaartarnerit peqassutsinut tunngatillugu Pinngortitaleriffiup nalilersuisarnerini pingaarnerpaapput, Pinngortitaleriffillu naapertorlugu tamakku misissoqqissaarneqartarnissaat akissaqartinneqanngilaq
Misissueqqissaarinermut ingerlatseqatigiiffiit peqataasut aningaasatigut tapiisinnaanerat Pinngortitaleriffimmit ujartorneqarpoq
Ingerlatseqatigiiffiit aningaasaleeqataassutissaat misileraanermi peqataanermut sanilliullugu annertugisassaanngillat
Pinngortitaleriffiup nalunaarutigaa NAFO oqartussaaffigisaani ataasiakkaani misiligutissat amerlanerpaamik 200-iussasut misissugassallu ataatsip misissorneqarnera 200 koruunit missaanik akeqartoq.
Annertunerusumik paasisaqarusukkuit Pinngortitaleriffimmut saaffiginnigit, fisk-afdeling@natur.gl
Qeqertarsuarmi inuusuttunut inissiassanik sisamanik sanaartornissamut aningaasanik atugassanngortitsinissamik Naalakkersuisut noqqaassutaat, Inatsisartut Aningaasaqarnermut Akileraartarnermullu Ataatsimiititaliaata maanna akuerimmagu Ineqarnermut Attaveqaasersuutinullu Naalakkersuisup Hans Peter Poulsenip nuannaarutigilluinnarpaa. 
Ineqarnermut Attaveqaasersuutinullu Naalakkersuisoq Hans Peter Poulsen ima oqaaseqarpoq: 
Inuusuttunut inissiaqartitsinerput maanna Qeqertarsuarmi aamma aallartinneqarsinnaalermat nuannaarutigaara
Inoqarfinni minnerni inuusuttut pisariaqartitaannut naleqqussakkanik inissianik amigaateqartoqarnerani, inuusuttunut inissiat inuusuttunut ikiuutaapput pingaarutillit
Inuusuttup inersimasunngornermut ikaarsaarnissaani, inuusuttunut inissiaq ikaarsaarfiusinnaavoq pingaarutilik.
Akuersissuteqarnikkut inaarutaasumik isumaqatigiissusiortoqarsinnaalerpoq, taamaalillunilu umiarsuup siulliup, aappaatalu angumerinissaat siunertaralugu, atortussanik piniartoqarsinnaalerluni
Taamaalilluni inuusuttunut inissialiassanik sanaartorneq 2024-mi juunip naanerani aallartinneqarsinnaassaaq, naatsorsuutigineqarlunilu 2025-mi novembarip aallartinnerani tunniunneqarlutillu atulissasut. 
Inuusuttunut inissiat katillugit sisamat, tamakkiisumik 213 m2-iusussat sanaartorneqassapput
Najukkami sanaartugassanik suliassinneqartartoq, najukkamilu nunaminertanut oqartussaasup suleqatiginerisigut nunaminertami nassaarisami, inuusuttunut inissiat sanaartorneqassapput.
Nunami inoqarfinni minnerni inuusuttunut inissianik pisariaqartitsinerup iliuuseqarfigineqarnissaa, inuusuttunut inissialiornerni siunertaavoq
Inuusuttorpaaluit najugartik qimakkusunnagu kissaateqartarput, pisariaqartitaminnulli naleqqussakkanik inissianik amigaateqartarlutik. 
Ineqarnermut Attaveqaasersuutinullu Naalakkersuisoqarfiup paasissutissiissutigisinnaavaa, Kangaamiuni Inuusuttunut inissialiassat neqeroortitsissutigineqarnerat taamaatinneqarmat
Pilersaarut qaqugu neqeroortitsissutigineqaqqittariaqarnersoq Naalakkersuisoqarfiup misissussavaa.
Inuusuttunut inissiaqartitsineq pillugu
Nalinginnaasumik najoqqutassiamut atatillugu inuusuttunut inissiat ineriartortinneqarput, tassanilu inissiat inoqarfinni minnerni ajornanngitsumik sanaartorneqarsinnaanissaat kiisalu aningaasaqarneq, avatangiisit, silap pissusaa, inooqataanerlu oqimaatigiissinneqarlutik piujuartitsinissamik, pitsaassutsimillu ataatsimut takorluugaqarnermut naapertuunnissaat aallaavigineqarluni. 
Inuusuttoq nammineersinnaalernissaminut ikiorneqarluni, inuusuttup inersimasunngornermut ikaarsaarfissaatut pilersaarut eqqarsaataavoq
Iserternermi isumagisassat annertunatik, attartortullu inissiamut iserternermini aningaasartuutissai minnerpaaffimmiisissinnaallugit, ikaarsaariarneq inuusuttumut ajornannginnerulersinniarlugu inissiat tamarmik assigiinnik aamma pequtsersugaassapput. 
Inissiat ataatsimik initaqassapput, tamakkerlutillu 45 m²-it missaannik angitigissallutik, torsuusallu angisuujunerata saniatigut igaleq errorfittaqassaaq, errorsivillu inissaqassalluni
Igaffiup silarlianit uffarfimmut/perusuersartarfimmut aammalu inimut isaariaqassaaq
Ini igaffittaqassaaq nerisarfittalimmik, aammalu nalaasaarfittaqassaaq siniffimmullu immikkoortoqassalluni
Qerititsiveqarfimmik piniutaasivimmillu aamma pisariaqartitsineq eqqarsaatigineqarput, taakkulu quimut illumut atasumut inissinneqarsinnaassallutik.
Annertunerusumik paasisaqarusunnermi Ineqarnermut Attaveqaasersuutinullu Naalakkersuisoqarfik attaveqarfigineqassaaq, uunga box909@nanoq.gl
Inatsisartut Aningaasaqarnermut Akileraartarnermullu Ataatsimiititaliaata Qaanaami inissiat attartortittakkat sisamat sananeqarnissaannut aningaasanik atugassanngortitsinissamut Naalakkersuisut qinnuteqaataat akueraat
Akuersissuteqartoqarneratigut suliarinnittussanut isumaqatigiissutit inaarutaasut atsiorneqarsinnaalissapput, atortussallu pisariaqartut inniminnerneqarsinnaalissallutik, taamaalillunilu suliassat aasamut aallartinneqarsinnaalissapput
Inissiat najukkami sanaartugassalerisumit saneqassapput, aammalu 2026-mi septembarimi atulersinnaanissaat naatsorsuutigineqarpoq.
”Inatsisartut Aningaasaqarnermut Akileraartarnermullu Ataatsimiititaliaat suliamik kajumittumillu suliaqarneranut aammalu Qaanaami najukkami sanaartugassalerisoq suleqatigiilluarnitsinnut qutsavigaakka
Neriuppunga inissiat attartortittakkat nutaat Qaanaami innuttaasut najukkaminni najugaqaannarnissaannut ajornannginnerulersitsissasut
Naalakkersuisut nunatsinni najugaqarfinni minnerni inuunerup oqinnerulernissaanut iluaqutaanissartik anguniagaraat.” 
Qaanaami inissiat attartortittakkat sisamat inuusuttunut inissiat sanaartorneqarnerinut malitsigititatut sananeqassapput
Inuusuttunit inuusuttunut inissianut innersuunneqartunit arlallit piffissap ingerlanerani najukkamini imaluunniit sumiiffimmi allami namminneerlutik inissaminnik qulakkeerinnissinnaanissaat naatsorsuutigineqarpoq
Tamanna inissiamik nammineerluni pigisassamik pisinikkut, illumik sanaqataaffiusumik sananikkut imaluunniit namminersortunit attartornikkut pisinnaavoq
Taamatuttaaq inuusuttunit arlalinnik, najukkaminni najugaqaannarnissamik kissaateqartunik, kisiannili namminneerlutik inissiamik qulakkeerinissamut periarfissaqanngitsunik peqassasoq naatsorsuutigineqarpoq.
Inissianik attartortittakkanik sanaartornermi immikkoortut taakku siunnerfigineqarput
Qaanaami inuusuttunut inissianik attartortut ataasiakkaat siunissami qanittumi 24-liisimasussaapput, tamatumunngalu atatillugu inuusuttunut inissiaq attartugartik qimattussaallugu
Pineqartunut taakkununnga inissianik qulakkeeriniarluni, taamaalillunilu inuusuttut qanigisaminnut uterlutik imaluunniit najugartik qimallugu nuuttariaqalernissaat pinngitsoortinniarlugu, Qaanaami inissiat attartortittakkat sisamat ukioq manna aallartinneqareertussaapput. 
Qaanaami inissiat attartortittakkat nunaminertani, kommuni aamma najugaqartut, illoqarfimmi sanaartorfissanik naleqquttunik ilisimasallit suleqatigalugit nassaarineqartuni sanaartorneqassapput
Illut ukioq kaajallallugu imeqartussatut pilersaarusiugaapput, kisiannili imermut tankimik sillimmatissamik 2000 literimik, inissiat imermik pilersorneqarnerinik qulakkeerissutaasussanik pilerneqassapput, Qaanaami ukioq kaajallallugu imermik pilersuineq ilaanneeriarluni unittoorsinnaasarmat
Inissianik attartortittakkanik sanaartorfissaq kuuffilersugaanngilaq, Qaanaaq ataatsimut isigalugu imermut minguttunut mingunnginnersumullu kuuffilersugaanngimmat
Illoqarfiup kangimut sammisortaani imermut errortuutikumut aqqusersuut pingaarneq, immamut kuutsinneqartoq pigineqarpoq, taannali taamaallaat imermut mingunnginnerusumut atorneqarput
Tamanna pissutigalugu inissianit attartortittakkaniit erngup mingunnginnerusup nunamut kuutsinneqartarnissaa, aammalu qernertunik puulertakkanik anartarfeqarnissaat pilersaarutigineqarpoq.  
Najugaqarfinni minnerusuni attartortittakkanik inissiaqarneq
Najugaqarfinni minnerusuni inissianik attartortittakkanik nalinginnaasunik najugaqartut, aammalu najugaqarfinnut minnerusunut assartuussineq, tikisitsisarneq, atortunik passussisarneq piffissallu sanaartorfiusartut aallaavigineqarput
Taamaattumik Illorput 2023-mik illuliortarnissaq aallaavigineqarpoq
Illuliassaq taamaattoq najugaqarfinni minnerusuni pissutsinut eqqarsaatigisassanullu immikkut ittunut naleqqussagaareerpoq. 
‘Najugaqarfinni minnerusuni inissianut attartortittakkanut najoqqutassiaq’ malillugu illuliassat illutut uiguleriittut affarleriittulluunniit, ataatsimut teknikkeqarfilittut ilusiligaassapput
Inissiat tamarmik immikkut isaariaqassapput/errorfilinnik, asaataasivilinnik, kavaajanut naatiffilinnik sikaavilinnillu igaleqassapput, tassanngaaniillu uffarfimmut perusuersartarfimmullu, aammalu iggavimmut ammaannartumik inilimmut isaariaqassapput
Taakku saniatigut inissiat ataatsimik sinittarfeqassapput, angissusii kisermaanut kiisalu aappariinnut naleqqutissapput, aammalu aappariiusinnaapput, ataatsimik amerlanerusunilluunniit meerallit, inersimasumik/-nik sinittarfeqaqateqarsinnaasunik
Inissiat 57,3 m2-nik angissuseqassapput, taakkununngalu teknikkeqarfik, majuartarfik majuartarfiillu sangoriaat ilanngukkaanni 88-89 m2-nik angissuseqarlutik
Inissiat silataaniissapput majuarfiit sangoriaat, tassanngaanniillu illup teknikkeqarfiat iserfigineqarsinnaassaaq
Illut silataat qisunnik qallerneqassapput, aammalu aappaluttumik taartumik qalipanneqassallutik.
Upernavimmi, Nanortalimmi Narsamilu inuusuttunut inissialiornissamut atugassanngortitsinissamik Naalakkersuisut qinnuteqaataat Inatsisartut Aningaasaqarnermut Akileraartarnermullu Ataatsimiititaliaata akuerisimagaa, Ineqarnermut Attaveqaasersuutinullu Naalakkersuisup Hans Peter Poulsenip annertuumik nuannaarutigalugu maannakkut paasissutissiissutigisinnaalerpaa
Akuersissuteqarnermi sanaartornermut akigititassat inaarutaasut isumaqatigiissuteqarfigineqarsinnaalerput, taamaalillutik atortussat ukioq manna inniminnerneqarsinnaalerlutik suliaqarnerlu aallartinneqarsinnaalerluni
Inuusuttunut inissiat tunniunneqarnissaat atorneqalernissaallu naatsorsuutigineqarpoq 2025-mi oktobarimi pissasoq. 
Inoqarfinni pingasuni tamaginni neqeroortitsinermi najukkami entreprenøri ajugaasuuvoq.
”Inuusuttut inoqarfinni minnerusuneersut sumiiffimmi angerlarsimaffigisaminni najugaqaannarusuttartut misigisarparput
Taamatut kissaateqarnermi, ajoraluartumik sumiiffippassuarni inuusuttut pisariaqartitaannut naleqquttunik inissaaleqisoqarnera ilungersunartorsiortitsisarpoq
Inuusuttunut inissianut najoqqutassaq atorlugu pisariaqartitsineq naammassiniarsaraarput aammallu inoqarfinni minnerusuni inuusuttut inersimasunngornerminnik aallartinnissamut aalajaatsunik toqqammavissaqalersinniarlugit.” 
Upernavimmi inissiat pingasut sananeqassapput
Nunaminertaq inuusuttunut inissianik sanaartorfiusussaq kommuni aamma najukkami ataatsimiititaliaq suleqatigalugit nassaarineqarpoq, aammalu inissiat ukioq tamaat imeqarnermut attavilerneqarnissaat periarfissaqarluni
Upernaviup illoqarfia naammattunik kuuffilersuilluni inerisagaanngilaq, aammalu sanaartorfissat atorneqanngitsut killeqarput
Taamaattumik nusuttakkanik WC-liinissamut periarfissalimmik sanaartorfissamik nassaarnissaq iluatsissimanngilaq
Taamaattumik inissiani puussialertakkanik perusuersartarfiliisoqassaaq.
Nanortalimmi inissiat sisamat sananeqassapput
Nunaminertaq inuusuttunut inissianik sanaartorfiusussaq kommuni aamma najukkami ataatsimiititaliaq suleqatigalugit nassaarineqarpoq, aammalu inissiat sumiiffimmi ukioq tamaat imeqarnermut attavilerneqarnissaat kiisalu kuuffeqarfinnut pingaarnernut kuuffiit attavilernissaat periarfissaqarluni.
Narsami inissiat sisamat sananeqassapput
Nunaminertaq inuusuttunut inissianik sanaartorfiusussaq kommuni aamma najukkami ataatsimiititaliaq suleqatigalugit nassaarineqarpoq, aammalu inissiat sumiiffimmi ukioq tamaat imeqarnermut attavilerneqarnissaat kiisalu kuuffeqarfinnut pingaarnernut kuuffiit attavilernissaat periarfissaqarluni.
Sulisinnaasut nukittorsarniarlugit sulinermi aamma suliassanik suliarinnittussarsiornerup ilaatigut Pilersitsivinnik pilersitsinerit aallartinnerisigut annertusarneqarpoq, tamannalu 2023-mi piviusunngortitsinissamik suliap aallarnisarnera anguneqarluni
Eqimattaq ajanneqalaarnissamik pisariaqartitsisoq imaluunniit immikkut ittunik pisariaqartitsisoq pitsaanerusumik aallartisinneqartalerniarnerat, Naalakkersuisut neriuutigaat, sulisinnaasut amerlanerulissasut aamma suliffeqarneq akulerutsitsinerulluni ilusilerneqassasoq.
”Periusissiarli kisimiissinnaanngilaq
Inuiaqatigiinni unammilligassanik tamakkiisumik isiginnittumik paasinninneq ullumikkut inissisimanitsinni pingaarnerusimanngisaannarpoq
Tamanna isumaqarpoq, ingerlatsiviit aaqqissuussallu assigiinngitsut akimorlugit suleqatigiinneq annertusiartortoq” Isumaginninnermut, Ilaqutariinnut, Suliffeqarnermut Nunamullu Namminermut Naalakkersuisoq, Jess Svane, oqarpoq.
Naalakkersuisut Suliffeqarnermut Nalunaarusiaat 2023-mi atuarneqarsinnaavoq suliffeqarneq nassuiarneqartoq suiaassuseq malillugu agguarneqartoq, inuiaqatigiinni assigiinngissutsit paasineqarnissaat pingaaruteqarmat
Tamatuma saniatigut nalunaarusiap takutippaa, suliffissaaleqineq procentinngorlugu suli 2023-mi appasittoq, taamaattumillu niuerfinni, unnuisarfinni, neriniartarfinni aamma sanaartornermi kiisalu aalisakkerivinni nunatta avataaniit amerlasuut sulisussarsiarineqartut.
Sanaartornermi suliniutit annertuut 2023-p naanerani naammassineqartussatut isikkoqarput (pingaartumik mittarfissualiornerit)
Tamanna isumaqarpoq, inuussutissarsiortut sungiusimasaminniit takornarianik amerlanerusunik tikittoqarnissaanut piareersarsimasut sulilu piareersartut.
Nalunaarusiami immikkut ittumik ukkatarineqartoq tassaavoq inuit agguataarnerisa ineriartornerat, utoqqaanerusut pillugit immikkoortumi itisilerneqartoq
Kisitsisit paasissutissallu oqaluttuarput, siunissami qaninnerusumi utoqqarnik isumaginninneq tamatigut piareersarfiulluartariaqartoq, tamannalu Naalakkersuisut Utoqqarnut periusissiaminni 2027-mi ingerlaartumi annertuumik ukkataqarfigivaat.
Inuusuttut sullinniarlugit ujartukkanik suliniut Naalakkersuisunut pingaaruteqarpoq
Inuusuttut suli ilinniarfinnut suliffeqarfinnullu appakaassimanngitsut ikorfartorneqarnissaat ukkatarineqarpoq
Kommuni Majoriaq aqqutigalugu suleqatigilluarneqarluni inuusuttorpassuit kivinneqarsimapput ilinniarfeqarfinnut, suliarlu suli amerlanerusut ikorfartorniarlugit ingerlaqqippoq Pilersitsiviit aqqutigalugit, tamanna piviusunngortinnissaanut suliaq aallartisarneqarpoq 2023-imi.
Naggataatigut oqaatigineqarsinnaavoq, ataatsimut isigalugu naalakkersuisoqarfiit akimorlugit suleqatigiinneq annertunerulersoq, tamannalu oqaluttuarpoq, Naalakkersuisut anguniagaat sapinngisamik piviusunngortinniarlugit pilersaarutini periusissiat aallaavigineqartut
Tamanna aamma suliffeqarnermut suliassaqarfimmi atuuppoq.
Annertunerusumik paasisaqarniaruit attaveqarfigiuk naalakkersuisup allattaa Helene S. Pedersen e-mailikkut:
hspd@nanoq.gl oqarasuaatikkulluunniit + 299 34 56 11
Qaqqat sisoorsinnaanerannut navianaatit pillugit  Inuussutissarsiornermut, Niuernermut, Aatsitassanut, Inatsisit Atuutsinneqarnerannut Naligiissitaanermullu Naalakkersuisoqarfiup ilisimasanik nutaanik maanna pigisaqalerpoq
Taakkua Umiammakku Nunaanni aamma Kangerluarsummi ukiuni marlunngortuni misissuisimanernit alapernaarsuisimanermillu tunngaveqarput
Paasissutissat katersorneqarsimasut qaqqat sisoorsinnaanerinik pisinnaasutut takorluukkat malunnaalimmik pitsanngoriartinnissaat pisinnaatilersimavaat.
Tassaarsuaqarsinnaaneranut suli aarlerinartoqartoq
Paasissutissat nutaat takutippaat Uummannap Sulluani qaqqat sisoorsinnaanerannut malitsigisaanillu tassaarsuaqarsinnaanera suli aarlerinaateqarmat,  mallilli qarsutsinerisa portussusaannut missigersuutit siornagut naliliinernut sanilliullugit ataatsimut isigalugu malunnaatilimmik annikinnerupput.
Innaq sisuulersinnaasoq paasineqartoq
2017-imi qaqqap sisoortup kangimut saniani qaqqap ilaa siusinnerusukkut immikkut nassuiaatigineqarsimanngitsoq nassaarineqarpoq
Qaqqap ilaa taanna ”2017 kangilleq”-mik taaneqarpoq, taannalu navianaatitut annertut maanna nalilerneqarpoq
Taamaammallu ukiuni tulliuttuni misissoqqinneqassaaq alapernaarsuutillu “2017 kangilleq”- mut tulluussarlugit piorsaavigeqqinneqassallutik.
Suliat ingerlaqqinnissaat
Naalakkersuisoqarfiup pileraarutigaa ornigulluni misissuititsinerit 2024-imi aasanerani ingerlanneqassasut, paasisallu pissarsiarineqartut nutaat navianassutsinik nalilersuinerit pitsanngorsarnerinut atorneqassapput
Alapernaarsueriaatsip maanna atorneqartup qaqqat annertuumik sisoornissaannut ilisarnaatitut ersiutaasut siusissukkut malugisinnaavai
Taamaammallu qaqqap annertuumik sisuulerneranut ersiutit malugineqarpata innuttaasunik qimarngussuineq pisinnaavoq
Alapernaarsuutilli atorneqartut kalerrisaarutitut atorsinnaanngillat, kalerrisaarutimmi qaqqap sisuulernerpiaani najugaqarfiit qanittumiittut innuttaasuinut kalerrisaarisinnaasariaqarmata
Ornigulluni misissuinerit ukkatarisassaasa ilagaat qaqqani pineqartuni kallerisaarutinik ineriartortitsinissamut periarfissat misissornissaat
Suliassasallu ilagissavaat nunap immikkoortuani pineqartumi qaqqanik sisoorsinnaasunik allanik qinaasinissaq
Suliaq taanna ukiut tulliuttut ingerlaneranni nunap sinneranut siammarlugu naginneqassaaq.
Ujarassiornikkut nalunaarusiaq tassaarsuarmik qarsutsinermut missigersuutinik nunap assiginut titartarneqarsimasunik nutaanik imalik aaneqarsinnaavoq uani.
Nalunaarusiaq Naalakkersuisunut, Kalaallit Nunaanni Upalungaarsimaniarnermut Ataatsimiititaliarsuarmut kiisalu Avannaata Kommuniata kommunalbestyrelsianut saqqummiunneqarnikuuvoq. 
Apeqqutit Upalungaarsimaniarnermut Ataatsimiititaliarsuup navianassutsinik naliliineranut tunngassuteqartut Nunalerinermut, Imminut Pilersornermut, Nukissiuuteqarnermut Avatangiisinullu Naalakkersusoqarfimmit akineqassapput, pan@nanoq.gl.
Paasissutissat ujarassiornikkut nalilersuinernut tunngassuteqartut sukumiinerusut pillugit naalakkersuisoqarfiup pisortaa Jørgen T. Hammeken-Holm (joeh@nanoq.gl) saffigineqarsinnaavoq.
Naalakkersuisut maannakkut piukkunneqartutut inassutigineqartut aallaavigalugit Kalaallit Nunaanni Naligiimmik Pinninnissaq Pillugu Aalajangiisartunngortussanut ilaasortassanik toqqaareerput
Naligiimmik Pinninnissaq Pillugu Aalajangiisartoqalernerani innuttaasut tamarmik assigiinngisitsineq pillugu naammagittaalliuutit allaffissornikkut naammagittaalliortarfimmut suliakkiissutigisinnaalerpaat.
Naligiissitaaneq assigiinngisitsinnginnissarlu pillugit Inatsisartut inatsisaata atuutilernerani kinaluunniit inummut allamut suiaassuseq, naartuneq, meeravissiartaarneq erninermi sulinngiffeqarneq, kinguaassiutitigut sammivik, suiaassutsini kinaassuseqarneq, suiaassutsimik takutitsineq, suiaassutsit ilisarnaataat, kingoqqiffik, ammip qalipaataa, inuiaqatigiinni, inooqatigiinnermi imaluunniit inuianni pinngorfik, innarluuteqarneq, ukiut, politikkikkut isiginnittaaseq, upperisaq imaluunniit upperisaqarneq pissutigalugit assigiinngisitseqqusaanngilaq.
Naligiimmik Pinninnissaq Pillugu Aalajangiisartut inatsisip ulloq 1.juli 2024 atuutilernera aallarnerfigalugu ukiunut pingasunut toqqarneqarput
Aalajangiisartut siulittaasoqarput sisamanillu allanik ilaasortaqarlutik.
Naalakkersuisut nunatsinni eqqartuussisoq Kirsten Thomassen siulittaasutut toqqarpaat.
Naligiimmik Pinninnissaq Pillugu Aalajangiisartunut ilaasortat toqqarneqartut allat sisamat tassaapput:
Qillaq Ilannguaq Olsen, MIO-mit, Sipineq+-imit aamma Inuit Pisinnaatitaaffiinut Siunnersuisooqatigiinnit inassutigineqartoq
Ditte Enemark Sølbeck, MIO-mit inassutigineqartoq
Lise Mørup Dalsgaard, Inuit Pisinnaatitaaffiinut Siunnersuisooqatigiinnit inassutigineqartoq
Poul Erik Munk Pedersen, Ilisimatusarfimmit inassutigineqartoq
Inuussutissarsiornermut, Niuernermut, Aatsitassanut, Inatsisit Atuutsinneqarnerannut Naligiissitaanermullu Naalakkersuisoq oqarpoq:
”Naligiimmik Pinninnissaq Pillugu Aalajangiisartoqalernerani innuttaasunut tamaginnut inuiaqatigiinni naligiinnerusumik inissisimalernissap tungaanut annertuumik alloriarpugut
Kinaluunniit assigiinngisitsivigineqassanngilaq, kisianni ajoraluartumik ilai assiginngisitsivigineqartarput
Innuttaasutut misigisimagaanni kinaassusersiorluni assigiinngisitsivigineqarluni, maannakkut suliassaq allaffissornikkut naammagittaalliortarfimmut ingerlatinneqarsinnaalerpoq
Tamanna tamaginnut naligiinnerusumik naapertuilluarnerusumillu inissisimalersitseqataassaaq
Taamaattumik nunarput tamakkerlugu iluaqutaasussamik Naligiimmik Pinninnissaq Pillugu Aalajangiisartunik suliatigut nukittuunik piginnaaneqarluartunillu Naalakkersuisut pilersitsisimasut, nalunaarutigisinnaagakku nuannaarutigaara
Kattuffiit, peqatigiiffiit suliffeqarfiillu Naligiimmik Pinninnissaq Pillugu Aalajangiisartunut ilaasortassatut piukkutaminnik inassuteqarsimasut qutsavigaakka
Ilaasortat nutaat pilluaqquakka”.
Paasissutissanik annertunerusunik piniarnermi attaveqarfigineqassaaq Naalakkersuisup allattaa Jeanette L. Petersen, jalp@nanoq.gl, tlf.:
34 52 06
Aqutsiveqarfik Qeqertarsuup Tunuani umiatsiaaqqamik aalisartut aalisarluartorujussuupput
Qaammatit pingasukkaartut, kvartalip aappaanni pisassiissutit tamakkerneqangajalerput.
Taamaattumik Aalisarnermut Piniarnermullu Naalakkersuisup qaammatit pingasukkaartut, kvartalit aappaanni pisassiissutit juunip 20-ianni 2024-mi nalimmassarpai, qaammatit sisamaannit pisassiissutinit nuussilluni
Taamaalilluni aalisarneq juunimi ingerlaannarsinnaanngorpoq aqutsiveqarfimmilu tunitsivinni suliassaqartitsinerit qulakkeerneqarlutik.
Qaammatit pingasukkaartut, kvartalit aappaanni pisassiissutit immikkut 450 tonsinik nalimmassaavigineqarput
Taamaasilluni 857 tonsit sinneruttut juunip naanissaanut aalisarneqarsinnaassapput
Qaammatinut pingasunut, kvartalinut, pisassiissutit aamma aalisarneqarsimasut nalunaarsorneqarneri uani www.GFLK.gl-mi atuarneqarsinnaapput malinnaavigineqarlutillu
Paasisaqarnerorusukkuit Aalisarnermut Piniarnermullu Naalakkersuisoqarfik apn@nanoq.gl attavigalugu saaffigiuk.
Allattoq Naaja H. Nathanielsen, Inuussutissarsiornermut, Niuernermut, Aatsitassanut, Inatsisit Atuutsinneqarnerannut Naligiissitaanermullu Naalakkersuisoq.
Killavaat Alannguanni aatsitassarsiorfissap Tanbreezimit pigineqartup siumut ingerlanera pillugu allakkanik ammasunik Demokraatit Naalakkersuisunut nassiussipput
Allakkani Demokraatit Naalakkersuisunut arlalinnik apeqquteqarput
Tanbreezip ingerlatseqatigiiffimmit allamit tiguneqarsimanera pillugu nutaarsiassamut Naalakkersuisut isumaat Demokraatit paaserusuppaat
Tamatuma saniatigut Kommune Kujallermi kommunip aningaasaqarnikkut ilungersunartorsiornera eqqarsaatigalugu, inuussutissarsiortunut suliniutissanik nutaanik sulissutiginninnissamut Naalakkersuisut piumassuseqarnersut kajumissuseqarnersullu Demokraatit akissutissarserusuppaat.
Naalakkersuisut aatsitassanut suliassaqarfimmi siumut ingerlanissaq aammalu inuussutissarsiutit ataatsimut isigalugit ineriartortitsinissaq sulissutigimmassuk, erseqqissarlugu aallarniutigilara
Naalakkersuisut inuussutissarsiornermut inatsisinik nutarterineq aallartilluareermassuk, tamanna takuneqarsinnaavoq
Aatsitassanut suliassaqarfimmi inatsisinik nutarterilluni ukiuni arlalinni suliaqarneq Naalakkersuisut naammasseqqammerpaat, taamaalilluni ilaatigut najukkaneersunut annikitsumik aatsitassarsiorluni suliassaqarfiup iluani aallartinnissamik kissaateqartunut akuersissuteqarnissamut sukkanerusumik periarfissaqalerluni maleruagassallu ikinnerulerlutik
Demokraatit suliaqarneq taanna akerleralugu taasipput.
Tamatuma saniatigut Naalakkersuisut aatsitassanut periusissiamik nutaamik, ukiup nikinneraniit atuutilertussamik, suliaqarneq ingerlappaat
Ingerlatseqatigiiffinnut aningaasalersuinissamut periarfissanik siuarsaanissaq Naalakkersuisut ilungersuullugu sulissutigaat
Assersuutigalugu direct marketing atorlugu aningaasalersuisartuusinnaasunik ataatsimeeqateqarnertigut, isumaqatigiissuteqarnertigut, soorlu EU-mut isumaqatigiissut siorna novembarimi isumaqatigiissutigineqartoq, suleqateqalernikkut, soorlu Naalakkersuisut ilannguffigeqqammigaanni naapittarfimmi amerikamiunit siulersorneqartumi peqataanertut ittumik, aammalu nuisitsivinni ataatsimiinnernilu peqataanertigut.
Takornariartitsisarnermut suliassaqarfimmi Naalakkersuisut takornariartitsinermut inatsit suliaraat, tassani najukkani sullivissat aamma najukkanik suliffeqarfiit iluaquserneqartussaallutik aammalu inuussutissarsiutinik ineriartortitsinissatsinnut, peqatigisaanillu ukiuni makkunani takornariarpassuaqalernerani pinngortitap kulturillu paarilluarnissaannut pisariaqartunik killissalersuisoqassalluni
Misissueqqissaarneq saqqummeqqammerpoq, tassani takutinneqarluni takornariartitsisarneq nunatta aningaasaqarnerani annertuumik ilaasoq pingaaruteqartorlu, aammalu takornariartitsisarneq siuariartortoq.
Ukiamut Naalakkersuisut aallarnisaasartunut ataatsimoortitanik saqqummiussissamaarput, tassaniissallutik inatsisit aammalu suliniutissat nutaat
Suliaqarnerit ilai annertuut aallartinneqareerput, tassami ukioq manna aningaasanut inatsimmi taarsigassarsiaaqqanut aningaasassanik amerlanerusunik immikkoortitsisoqarmat, taannalu aaqqissuussineq iluatsilluartumik ingerlasimasoq paasinarsisimalluni.
Tassalu aappi, – inuussutissarsiutit nunarput tamakkerlugu iluaqutaasussarpiaat iluanni -inuussutissarsiortunik aammalu inuussutissarsiornermut periarfissanik ineriartortitsinissaq ilungersuutigalugu sulissutigineqartoq, Naalakkersuisut Demokraatit eqqissisarsinnaavaat.
Killavaat Alannguat pillugu inissisimanermut tunngatillugu, aatsitassarsiorfiutileqatigiiffik Tanbreez siunissami aningaasaliinissat pillugit isumaqatigiissuteqarsimasoq, Naalakkersuisut ilisimatinneqarsimapput
Naalakkersuisut uppernarsaatinik Tanbreezimiit suli tigusaqanngillat, kisianni aningaasaliineq annertusiartuaartinneqartussaq, aatsitassarsiorfiutileqatigiiffiup tiguneqarsinnaaneranik malitseqarsinnaasoq, tassani pineqartoq paasivarput
Tamanna ilusiliaavoq ingerlatseqatigiiffeeqqanit akuttunngitsumik atorneqartartoq
Aatsitassanut suliassaqarfimmi aningaasaliinerit aamma aatsitassarsiorluni misissuinissamut pisinnaatitsissutit amerlassusai 2023-mi amerlanerpaaffimminiilersimanerannut, nutaarsiassaq naapertuuppoq
Taamaalilluni nutaarsiassat nuannersut arlallit taanna ilagaat.
Aaqqiissutissat eqqortut inissinneqarnissaasa sulissutiginissaanut Naalakkersuisut kajumissuseqartuaannarput, taamaalilluni nunarput tamakkerlugu aatsitassarsiorfiutileqatigiiffinnik pissusiviusuni ineriartortitsisoqarsinnaassalluni
Inatsisit, akuersissutit, akuersissuteqarnerit isumaqatigiissutillu isumaqatigiissutigineqarsimagaluartut malinneqarnissaat, Naalakkersuisutut akisussaassusilittut piumasaqaataaginnarpoq.
Ukioq manna kulturikkut nersornaat titartaasartumut Konrad Nuka Godtfredsenimut tunniunneqarpoq, aammalu kajumissaaserneqarluni taalliortoq erinniartorlu Heidinnguaq Jensen.
Meeqqanut, Inuusuttunut, Ilinniartitaanermut, Kultureqarnermut, Timersornermut Ilageeqanermullu Naalakkersuisoq Aqqaluaq B. Egede Katuami nersornaatit Inuiattut Ullorsiorfimmi juunip 21-ani 2024 tunniuppai.
Konrad Nuka Godtfredsen pillugu Aqqaluaq B. Egede ilaatigut oqarpoq:
Eqqumiitsuliortutut nersugaavoq, piviusorpaluttunillu titartakkanik nangeqattaartulianik, tassa tegneserialiornermik, immikkut ilisimaneqalissutiginikuuaa
Suliamut pulavinnissamik, piffissamik atuinissamik tunniusimanissamillu taamatut suliaqarneq piumasaqartarpoq
Taamatullu suliaqarneq filmiliornermut aamma eqqaanartuuvoq.
Inuiaqatigiinni titartakkani Andala tusaamasaassutigilerpaa, tassaasoq inuk allatut periartarnermigut pillaqqissuseqartoq imminullu pingaartinngilluinnartoq.
2007-imi Nationalmuseets Center for Grønlandsforskning suleqatigalugu nersorniagarput titartakkanik nangeqattaartulianik suliaq annertooq “Oqaluttuat” aallartippaa, taakku oqaluttualiat sisamaapput assiliartalersugaallutik nunattalu oqaluttuarisaanera itsarsuarnisaq pillugu saqqummersitsillutik.
Inuit aamma qallunaatsiaat inooriaasitoqaat titartakkamini assilianngortilluarpaa, titartakkat atorlugit uummarissisillugit – uagullu eqqarsalersittarpaatigut isumaqalersittarlutalu inuit kulturitoqaanni aamma qallunaatsiaallu kulturitoqaanni inuuneq qanoq ittuusimanersoq.
Heidinnguaq Jensen pillugu Aqqaluaq B. Egede ilaatigut oqarpoq:
Eqqumiitsuliortutut piginnaasalittut erinagissutullu ineriartornera maluginiarneqarpoq
Kiffaanngissuseqarnermut, maqaasinermut, annilaanganermut, oqimaatsunik nanertuuteqarnermut, aamma inuunermi ajornartorsiorfinnit qaangiiniarnermut erinarsuusiai ilaatigut tunngassuteqarput
Taallat akunnaatsuullutik itisuunik oqariartuuteqarput, uniinnannginnissamut qiimasuunissamullu kajumissaarisuullutik
Taallat aammattaaq nutaanik siunissamilu misigisaqarnissamut, minnerunngitsumillu asanninnermik, imaqarput.
Taallat nammineq misigisimasanit misigissutsinillu ilaatigut aallaaveqarput
Uummannaq Musicimi ukiuni qulini kingullerni takutitsisartutut erinarsuusiortutullu ineriartorsimavoq, minnerunngitsumillu inuttut
Inuusukkaluaqaluni taalliornermigut pikkunartunik oqariartuuteqarsinnaasimavoq, meeqqanut inuusuttunullu arlalitsigut isumassarsiffissaallunilu maligassiuisuulluni.
Naalakkersuisut Kulturikkut Nersornaat 1982-mi pilersippaat
Nersornaat 50.000 kr.-nik aningaasartaqartoq inummut ataatsimut arlalinnulluunniit, peqatigiiffinnut kattuffinnulluunniit eqqumiitsuliornikkut kulturilerinikkulluunniit immikkut suliniuteqarluarsimasunut tunniunneqartarpoq
Nersornaat ukiut tamaasa Inuiattut Ullorsiornitsinni juunip 21-ani tunniunneqartarpoq
Naalakkersuisut kajumissaatitut nersornaasiuttagaat 10.000 kr.-nik aningaasartaqartoq 2016-mi pilersinneqarpoq
Nersornaat inuusuttumut piginnaanilimmut Kulturikkut Nersornaasiisoqarnerani tunniunneqartarpoq
Annertunerusumik paasisaqarusunnermi saaffigineqarsinnaavoq Naalakkersuisumut allatsi Rosa Thorsen (Departementet for Uddannelse, Kultur, Forskning og Kirke)
Direkte 34 5702, email ROSE@nanoq.gl
Naalakkersuisut ullumikkut - ulloq 20.juni 2024 - nalunaarutigaat Kalaallit Nunaata Parisimi isumaqatigiissut akuerigaa
Kalaallit Nunaata Parisimi isumaqatigiissummik akuersinera pillugu nalunaarneq FN-ip silaannaq pillugu allattoqarfiani Allattaaneq Simon Stiell aamma ineriartortitsinermik suleqatigiinnermut nunarsuarmilu tamarmi silaannaq pillugu politikkeqarnermut ministeri Dan Jørgensen najuuttoralugit pivoq.
Nunalerinermut, Imminut Pilersornermut, Nukissiutinut Avatangiisinullu Naalakkersuisup Kalistat Lundip ullumikkut – Naalakkersuisut sinnerlugit – Kalaallit Nunaata Parisimi isumaqatigiissummik akuersinerata FN-ip silaannaq pillugu allattoqarfianut nalunaarutiginissaa pillugu Inatsisartut aalajangernerat piviusunngortippaa
Tamanna Hans Egedep Illuani atsiornermik nalliuttorsiorpaluttumik katerisimaarnermi pivoq FN-ip silaannaq pillugu allattoqarfiani Allattaaneq Simon Stiell aamma ineriartortitsinermik suleqatigiinnermut nunarsuarmilu tamarmi silaannaq pillugu politikkeqarnermut ministeri Dan Jørgensen najuuttoralugit.
"Parisimi isumaqatigiissut akuersaarparput isumaqaratta uaguttaaq maani Kalaallit Nunaanni silaannaap pissusaata allanngoriartorneranut ataatsimoortumik suliniutaasunut taperseeqataassasugut
Silaannaq pillugu ajornartorsiutaasut nunap killeqarfii uniffigineq ajorpaat, ataatsimoorussamillu qanoq iliuuseqarfiginngikkaanni aaqqiivigineqarsinnaanatik
Maani Kalaallit Nunaanni – aniatitsiffiit pilersitsiffiusut ungasilluinnarlugit – nunarsuarmi tamarmi silaannaap pissusaata allanngoriartornerisa kingunerisaanit uaguttaaq aamma eqqugaavugut
Akuersinitsigut Naalakkersuisut, Inatsisartut inuiaqatigiillu kalaallit tamarmiusut kalerriutigaat uagut maani najugaqartuusugut sermimut aakkiartortumut toqqaannartumik isiginnaartuinnaanngitsugut
Uaguttaaq aamma silaannaap pissusaata allanngoriartornerinut ataatsimoorussamik suliniuteqarnissanut peqataanissatsinnut piareersimavugut, inuiaqatigiitsinnullu iluaqutaasussamik nukissiuutinut mingutitsinnginnerusunut saakkiartornerup qularnaarnissaannut”, Nunalerinermut, Imminut Pilersornermut, Nukissiutinut Avatangiisinullu Naalakkersuisoq Kalistat Lund oqarpoq.
Parisimi isumaqatigiissutip akuerineqarnissaa piareersarniarlugu Kalaallit Nunaata aamma Danmarkip suleqatigiinnermik isumaqatigiissut nutarsarsimavaat, suleqatigiinnerup patajaallisarnissaanik siunertaqartoq nunallu assigiinngitsut akornanni silaannaq pillugu isumasioqatigiinnerni Kalaallit Nunaata soqutigisaasa isumagineqarnissaasa qularnaarnissaannik
Suleqatigiinnermik isumaqatigiissutip nutarsakkap piviusoq nutaaq maanna peqataaasut marluusut tamarmik Parisimi isumaqatigiissummut akuulernerat ersersippaa
Suleqatigiinnermik isumaqatigiissut Namminersorneq pillugu Inatsimmik tunngaveqarpoq, aamma naligiinnermik Kalaallit Nunaatalu Danmarkillu akornanni ataqqinninnermik tunngaveqarluni.
"Kalaallit Nunaat sumiiffiit silaannaap pissusaata allanngoriartornerinit sakkortuumik eqqugaasimasut ilaattut Parisimi isumaqatigiissummut isumaqataalernera nalunaaqutaavoq pingaaruteqartoq
Tamanna nunarsuarmi tamarmi suleqatigiittariaqarnerup pisariaqartinneqarneranik kalerriutaavoq sakkortooq, takutillugulu Kalaallit Nunaat silaannaap pissusaata allanngoriartorneranut suliniuteqarnernut aallussilluni peqataaneranik
Nuannaarutigaara maanna kunngeqarfik ataatsimoortoq Parisimi isumaqatigiissummut peqataalermat, Kalaallit Nunaannillu suli qaninnerusumik suleqateqarnissamut qilanaarlunga", ineriartortitsinermik suleqatigiinnermut nunarsuarmilu tamarmi silaannaq pillugu politikkeqarnermut ministeri Dan Jørgensen oqarpoq.
Kalaallit Nunaata Danmarkillu akornanni suleqatigiinnissamik isumaqatigiissutitip nutartikkap atsiorneqarnerata kingorna Naalakkersuisup Kalistat Lundip FN-ip silaannaq pillugu allattoqarfiani Allattaanermut Simon Stiell-imut allakkat tunniuppai
Allakkani Naalakkersuisup Kalistat Lundip FN-ip silaannaq pillugu allattoqarfia ilisimatippaa Kalaallit Nunaata Parisimi isumaqatigiissut akuerigaa.
"Parisimi Isumaqatigiissummi siunertat angunissaat tassaavoq nunarsuarmi tamarmi silaannaq pillugu ajornartorsiutit kingunipiluisa ajornersaasa pinaveersaartinnissaannut periarfissaat pitsaanerpaaq aamma periarfissatuaat, kisiannili nunarsuarmi tamarmi angusanik naatsorsuinerup siulliup takutippaa aqqutigisassarput atuanngikkipput
Aamma nalunngilarput Issittoq nunarsuarmioqatigiinnii tamarmi agguaqatigiissutaasuminngarnit sukkanipilussuarmik kissatsikkiartortoq, Kalaallit Nunaannilu silaannaap allanngornerata sunniutai Kalaallit Nunaata nunarsuullu tamaani immikkoortuata killingi qaangerujussuarlugit siammaattumik kinguneqartitsisinnaasut
Nunarsuarmi naalagaaffiit inuiaallu tamarmik ataatsimut sukkatsittumik suliniuteqalernerat kisimi nunarsuaq aqqummut atuagassamut piseqqissavaa
Kalaallit Nunaata pisortatigoortumik Parisimi isumaqatigiissummut akuulernera pillugu tikilluaqqungaarpara, aamma Danmarkip silaannaq pillugu qanoq iliuuserineqartuni nangittumik siuttuunera nersornartillugu
Aamma malugaara Kalaallit Nunaanni Nunap Inoqqaavisa, nunarsuullu immikkoortuini tamaniittut, ilisimasaat silaannarlu pillugu aaqqiissutissaat aatsaat taama pingaaruteqarluinnartigisut", FN-ip silaannaq pillugu allattoqarfiani Allattaaneq Simon Stiell oqarpoq.
Nunat assigiinngitsut akornanni silaannaq pillugu isumaqatiginninniarnerit pillugit Naalakkersuisut aamma danskit naalakkersuisuisa akornanni suleqatigiinnissamik isumaqatigiissut nutarsagaq atuarneqarsinnaavoq uani.
Naalakkersuisup Kalistat Lundip oqalugiaataa uani atuarneqarsinnaavoq.
Naalagaaffinngornissamut Nunanullu Allanut Naalakkersuisoq Vivian Motzfeldt Nunatsinni ilisimatusarfinnik, ilisimatusartunik ilisimatusarnermillu soqutigisaqartunik ilisimatusarnermut inatsisiliornissaq pillugu sisamanngorneq ulloq 20.juni 2024 oqaloqatigiinnissamut qaaqqusivoq
Oqaloqatigiinnerit marluusut siullersarissavaat, taakkunani tulliuttoq ukiap ingerlanerani pissalluni.
Kalaallit Nunaanni ilisimatusarnermut periusissiami 2022-2030-mi nunatsinni ilisimatusarnermi inatsisikkut sukannernerusunik sinaakkutissiisoqassasoq, tamannalu nunatsinni nunami tamarmik ilisimatusarnermut periusissiami 2022-2030-mi anguniakkatigut sisamaasutigut pissasoq siunnersuutigineqarpoq:
Ilisimatusarneq nunatsinnit aallaaveqassaaq
Ilisimatusarnerup inuiaqatigiit nappanneqarsinnaasumik ineriartortitsineq tapersissavaa
Ilisimatusarnermi paasisat tamanit ajornanngitsumik pissarsiarineqarsinnaassapput
Ilisimatusarneq nunat tamat akornanni ilisimatusarnertut qaffasissuseqassaaq
Aallaaveqarneq isumaqarpoq ilisimatusarneq nunatsinnit aallaaveqassasoq nunatsinnilu inuiaqatigiinnut qanimut tunngassalluni
Nunanit allanit ilisimatusar¬nissamik soqutiginnikkiartortoqarpoq ilisimatusartorpassuillu nunatsinni ukiut tamaasa ilisimatusartarput
Tassunga ilanngullugit ilisimatusarfiit uuttuutinik atortulersuutinillu allanik ikkussuisarput
Tamassuma saniatigut ilisimatusarneq pillugu inatsimmik amigaateqartoqarpoq aammalu nunatsinni sumiiffini amerlasuuni ilisimatusarnerit ataqatigiissarneqarnissannik aamma pisariaqartitsisoqarluni.
Kalaallit Nunaanni ilisimatusarneq pillugu sinaakkutaasumik maannakkut inatsise-qanngilaq, ilisimatusarnissarlu pillugu qinnuteqaatinut inatsisitigut malittarisassat killeqarput
Oqaloqatigiinnermi siullermi sumiiffinni allani qanoq iliortoqartoqartarnera aamma paasiniarneqassaaq, taakkunani ajornartorsiutit, ineriartortitsinissamut suut periarfissaanersut ilisimatusarnerlu pillugu inatsisini atuuttuni suut pitsannguutaasinnaanersut paasiniarneqassalluni.
Naalagaaffinngornissamut Nunanullu Allanut Naalakkersuisup Vivian Motzfeldtip ilisimatusarfiit, ilisimatusartut aamma nunatsinni ilisimatusarnermik soqutigisaqartut tamaasa qaaqquneqartut oqariartuutaasa tusarnissaat qilannaaraa neriuutigalugulu ammasumik assigiinngisitaartumillu oqallittoqassasoq.
Vivian Motzfeldt:
”Nunatsinni kalaallit ilisimatusarnikkut inissisimanerisa pitsanngorsarnissaat aamma ilisimatusarnerup nunatsinnut iluaqutaanerulernissaa oqaluuserissavarput.”
Kalaallit Nunaanni nuna tamakkerlugu ilisimatusarnermut periusissiamut 2022-2030 iserfissaq
Paasissutissat annertunerusut pillugu saaffigisassaq:
Ineqi Kielsen, naalakkersuisup allattaagallartoq, e-mailikkut inek@nanoq.gl oqaraasuaatikkulluunniit +299 345149
Kalaallit Nunaanni Uumasunut Nakorsaqarfik Inuussutissalerinermullu Oqartussaaffiup (UNIO) ilisimavaa Ittoqqortoormiit eqqaanni massakkut narlumukaarpassuaqartoq, uumasullu illoqarfimmiunut qanillattortartut.
Tamanna tunngavigalugu UNIO-p erseqqissaatigissavaa uumasut nujuartat eqqissimatinneqartussaaneri qanillattoqqusaanatillu.
Taamatut erseqqissaasoqarpoq uumasut illersorneqarnissaat tunngavigalugu aamma nappaatinik inunnut tunillaassuuttunik inuit nappaateqalinnginniassammata.
Uumasunik nujuartanik tigumminnittarneq tigusaqartarnerlu Uumasunik illersuineq pillugu Inatsisartut inatsisaat nr. 25, 18.december 2003-meersoq naapertorlugu uumasunik ikiuiniarnerunngippat kiisalu uumasut piaraannik anaanaannit arsaarinninnerit uumasunik naalliutitsinertut isigineqarput inatsimmillu unioqqutitsinerulluni.
Uumasut nujuartat perlerorsinnaasarput allanilluunniit nappaateqarsinnaasarlutik inunnut tuniluussinnaasartunik
Taamaattumik tunillatsinnissaq aarleqqutigineqarsinnaammat, tamannalu pinaveersaarniarlugu uumasut tamatigut attornaveersaartariaqarpatit.
Uumasoq perlerulersimaguni qisimigut viruseqalersarpoq, taannalu kiisinermigut tunillaassutilertarpoq imaluunniit assaat ikeqarsimappata ikikkoorlugu tunillaassuussinnaasarluni.
Uumasoq tunillatsissimasoq perlerornermik nappaammik ersiuteqanngikkaluarluni sapaatip akunnerini arlalinni tunillaassuisinnaasarpoq.
Uumasut perlerortut nalinginnaasumik ilisarnaatigisarpaat:
Tassanngaannaq saassusseriartarnertik aamma qaasoriartarneq
Allatut pissuseqalerneri soorlu uumasunut nujuartanut allanut qunugisaaruttarnerat
Nuakoorneq
Takorruukkaminnik kiiseriartarnerit
Niaqqutik pissusissarinngisaatut inissisimatittarpaat
Tamakkiisumik ilaannakortumilluunniit nukillaarsimasarput, pingaartumik alleqqui uppataalu
Kiitissimaguit piaarnerpaamik imermik qaqorsaammillu ikit salissavat piaarnerpaamillu peqqinnissaqarfik attavigalugu
Inuit perlerornermik tunillatsissimasut katsorsarneqanngikkaangamik  tunillannertik toqqutigisarpaat.
Apeqqutaasinnaasut saaffiginnissutillu uunga nassiunneqassapput:
Kalaallit Nunaanni Uumasunut Nakorsaqarfik Inuussutissalerinermullu Oqartussaqarfik 
Noorlernut 4, init quleriit allersaat
3900 Nuuk 
Oqarasuaat:
34 50 00
Ullumikkut Nunalerinermut, Imminut Pilersornermut, Nukissiutinut Avatangiisinullu Naalakkersuisup Kalistat Lundip FN-ip silap pissusianut allattoqarfiani (UNFCCC) Executive Secretary Simon Stiell aamma ineriartortitsinermi suleqatigiinnermut nunarsuarmilu silap pissusia pillugu politikkimut ministeri Dan Jørgensen Kalaallit Nunaannut tikilluaqquai
Tikeraarnerini sisamanngornermi 20.juunimi persuarsiorfiusumik atsioqatigiittoqassaaq, tassanilu Naalakkersuisup Kalaallit Nunaat Parisimi isumaqatigiissummut ilaalersoq UNFCCC-mut nalunaarutigissavaa
Naalakkersuisoq Kalistat Lund ullumi makkunani (19. – 21.juni 2024) UNFCCC-mut Executive Secretary-mik Simon Stiell-imik aamma ineriartortitsinermi suleqatigiinnermut nunarsuarmilu silap pissusia pillugu politikkimut ministerimik Dan Jørgensen-imik tikeraartoqarpoq
Tikeraarnerannut Kalistat Lund-ip – Naalakkersuisut sinnerlugit, aammalu Inatsisartunit piginnaatitsissut tunngavigalugu – 20.juuni 2024-mi Simon Stiell-imut aamma UNFCC-mut Kalaallit Nunaata Parisimi isumaqatigiissummut ilaalernera pillugu nalunaaruteqartussaanera peqqutaavoq
Tamatumunnga atatillugu Kalistat Lundip aamma Dan Jørgensenip nunani tamalaani silap pissusia pillugu isumaqatiginninniarnerni Naalakkersuisut aamma danskit naalakkersuisuisa akornanni suleqatigiinnissamut isumaqatigiissutaat nutartigaq atsiussavaat.
”Naalakkersuisut aamma danskit naalakkersuisuisa akornanni suleqatigiinnissamut isumaqatigiissut nutartigaq piviusunut nutaanut, Kalaallit Nunaata Danmarkillu marluullutik Parisimi ilaalerfigisaannut naapertuuppoq
Suleqatigiinnissamut isumaqatigiissummi Kalaallit Nunaata aamma Danmarkip akornanni naligiinnermut ataqqeqatigiinnermullu tunngavissat tunngavigineqarput
Maanna – Naalakkersuisut sinnerlugit – suleqatigiinnissamut isumaqatigiissutip nutarterneratigut Kalaallit Nunaata Parisimi isumaqatigiissummut ilaalernera pillugu nalunaaruteqarnissamut Inatsisartut aalajangiinerat piviusunngortissinnaagakku tulluusimaarutigaara”, Nunalerinermut, Imminut Pilersornermut, Nukissiutinut Avatangiisinullu Naalakkersuisoq Kalistat Lund oqarpoq.
”Kalaallit Nunaata maanna Parisimi isumaqatigiissummut ilaalernera, taamaalillutalu ataatsimoorluta silap pissusiata allannguutaanut suliniutinik annertusititsisinnaalernerput nutaarsiassaavoq nuannerluinnartoq
Parisimi isumaqatigiissummi ataatsimoorsinnaalernerput alloriarneq annertuujuvoq, Kalaallit Nunaannuinnaanngitsoq, aammali Kunngeqarfimmut”, ineriartortitsinermi suleqatigiinnermut nunarsuarmilu silap pissusia pillugu politikkimut ministeri Dan Jørgensen oqarpoq.
Hans Egedep Illuani persuarsiorfiusumik atsioqatigiinneq tusagassiortunillu katersortitsineq
Suleqatigiinnissamut isumaqatigiissutip nutartikkap atsiorneqarnissaanut – tamatumalu kingorna Parisimi isumaqatigiissummut ilaalernermut – atatillugu 20.juuni 2024-mi nal. 10:00 Hans Egedep Illuani persuarsiorfiusumik atsioqatigiittoqassaaq.
Persuarsiorfiusumik atsioqatigiinnermut ilassutigalugu tusagassiortunik katersortitsisoqassaaq, tassanilu tusagassiortut najuuttut suleqatigiinnissamut isumaqatigiissut aamma Kalaallit Nunaata Parisimi isumaqatigiissummut ilaalernera pillugu apeqquteqarnissamut periarfissaqassapput
Peqqissutsimut Naalakkersuisoq Agathe Fontain ulluni 12.- 15.juni 2024-mi Tasiilamut tikeraarpoq.
Illoqarfiup katersortarfiani sisamanngornermi unnukkut innuttaasunik ataatsimiititsisoqarpoq
Innuttaasut aamma illoqarfimmi peqqissuseq pillugit qanimut oqaloqatiginninnissaq, kiisalu Peqqissutsimut tunngatillugu isumaqatigiissutip partiinit amerlanerussutigineqartunit isumaqatigiissutigineqartup imarisaanik aamma peqqinnissaqarfimmut tunngatillugu nukittorsaanermik suliaqarnermi politikkikkut tunngaviusumik paasititsinissaq innuttaasunik ataatsimiititsinerup siunertaraa.
Agathe Fontain oqarpoq:
Innuttaasunik ataatsimiititsinermut takkuttut amerlalaavipput
Najukkami peqqissuseq aamma pinaveersaartitsinermik suliassaqarfiit sammineqarnerat ersarippoq
Peqqinnissaqarfimmut attaveqarneq aamma katsorsaanermut neqeroorutit, napparsimasunut ilaqutaasut ingiallortaasarnerat, innuttaasut puigortunngortut aamma tarnimikkut napparsimasut atugaat, kiisalu hashimik atornerluisunngortarnermut pinaveersaartitsineq oqaluuserineqartut ilagaat.
Nangipporlu...
Pingaartumik peqqissaavimmi kigutileriffimmilu sulisut tupigusuutigaakka
Taakku pisuni immikkut ittumik iliuuseqarfiusariaqartunik nalaataqakkajuttarput, pitsaasumik iliuuseqarlutik aamma qaffasissumik suliamut ilisimasaqarlutik suliarinnittarput.
Agathe Fontain aammattaaq ukununnga pulaarpoq:
utoqqaat illuat, najugaqarfik Aappaluttoq aamma najugaqatigiiffik Qorsuk.
Paasisaqarnerorusukkuit naalakkersuisup allattaa Birgithe Heinrich e-mailikkut:
bihe@nanoq.gl imaluunniit oqarasuaatikkut ugguuna attaveqarfigineqarsinnaavoq:
+299 34 66 17.
Naligiissitaanermut Naalakkersuisumit, Naaja H. Nathanielsen-imit oqaaseqaat:
”Ullumikkut pasissutissanik, isummanik, assinik videonillu tamat tikinneqarsinnaasaanni avitseqatigiissuteqarnissaq annertunerujussuarmik ajornanngitsuarakasinngorsimavoq aamma avatangiisigisanut oqaloqatiginninnissamut annertuumik periarfissiilluni
Kisianni taamaattoqarnera tamatsinnut aamma annertuumik akisussaaffiliivoq
Nammineerluni isummat aamma nammineerluni isornartorsiuutigisat periaatsit assigiinngitsorpassuit atorlugit anninneqarsinnaapput, tamattalu allagarsiussani imaluunniit internettikkut oqaaseqaatigisani sakkortuumik oqaaseqaateqartoqartarnera sungiusimalersimavarput
Sakkortuumik oqalunneq, taanna allanik mittatiginninnerusoq imaluunniit nikassaanerusoq, ajortumik pissusilersorneruvoq, kisianni taamaaliorneq inatsisinik unioqqutitsinerunngilaq
Sakkortuumik oqallorissaarneq annersitsisinnaavoq avissaartuunnermillu pilersitsilluni, kisianni innuttaasut ataasiakkat tamarmik killiligaanatik oqaaseqarsinnaaneq aqqutigalugu oqaatigerusutaminnik oqaaseqarsinnaatitaapput.
Killiligaanani oqaaseqarsinnaatitaanerup killilerneqarnissaa Naalakkersuisut kissaatiginngilaat, kisianni killiligaanani oqaaseqarsinnaatitaanerup isumatusaartumik tamatsinnit atorneqarnissaa, eqimattakkuutaallu aalajangersimasut nikanarsarneqannginnissaat imaluunniit navianartorsiortinneqannginnissaat Naalakkersuisut kajumissaarutigiumavaat.
Oqaaseqaatigiumasat imaluunniit allagarsiussat tamarmik takutinneqarnissaat pisariaqanngilaq!
Kisianni qinngarsuinernik imalinnik toqqaannartumik nakuusernissamut kajumissaarisunik imaluunniit inunnik ataatsimoortukkuutaanik qinngarsuissutaasunik oqaluttarnerit sakkortuumik pineqarnissaat Naalakkersuisunit ilungersuutigineqassaaq
Taamaammat uagut, aamma nunat uatsinnut naleqqiuttakkatta amerlanersaasa, qinngarsuinermik oqalunneq, nikanartitsineq aamma nikanarsaarpasilluni oqalunneq pinerluutinngortissimavarput.
Qinngarsuisumik oqalunneq annersitsiinnartanngilaq
Qinngarsuisumik oqalunneq tassaavoq pissaaneqarusunnermut sakkut, aamma eqqorneqartunut annertuumik kinguneqartitsisinnaasoq
Tamanna ilungersuullugu tigusariaqarparput
Qinngarsuisumik oqalunneq aamma tassaavoq oqaaseqaatit, aamma digitaliusumik silarsuarmi pisuni, nakuusernissamut kajumissaarutaasut aamma eqimattakkuutaanut aalajangersimasunut nakuusernermik innarliinernillu kinguneqarsinnaasut
Nunatsinni maani LGBT+-usut kinguaassiuutitigut pissusilersornerat pissutigalugu suaartaanneqartartut aamma saassunneqartartut, nalunaarusiami qanittukkut saqqummersinneqartumi erseqqissaatigineqarpoq
Inuit, immikkut inuiaassusertik tunngavigalugu suaartaanneqartartut imaluunniit saassunneqartartut pillugit aamma oqaluttuaqarpoq
Tamanna akuerineqarsinnaanngilluinnarpoq
Kinaaneq pissutigalugu taamaaliorfigineqarnerup qanoq annernartiginera aamma assuarineqarnerup ajoqusiisinnaatiginera nunatsinnerpiaq tamatta ilisimasariaqaraluarparput.
Innuttaasut tamarmik inuiaqatigiinnitsinni kiffaanngissuseqarlutik, toqqissisimallutik aamma ataqqineqarlutik inuunissaat, Naalakkersuinit ilungersuutigineqassaaq
Tamanna politikkikkut taamaallaat akisussaaffiunngilaq kisiannili inuiaqatigiinni akisussaaffiulluni
Tamatta, tunuliaquttagut, suiassutsigut, kinguaassiuutitigut eqqarsartariaatsigut, piginnaasagut imaluunniit isummat aalajangiussimasagut apeqqutaatinnagit immikkut tapersiinissatsinnut pisussaaffeqarpugut, taamaalilluni tamatta toqqissisimaneq misiginiassagatsigu
Tamanna aamma digitaliusumik silarsuarmi atuuppoq, taamaammallu qanigisariinni nakuusertarnerup akiorniarneqarneranik suliaqarnermi, digitaliusumik nakuuserneq, ilaatigut internettikkut attaveqarnermi pimmatiginninnerup aamma qinngarsuisumik oqalunnerup ukkatarineqarnissaa ilaatinneqarpoq.
Politikkikkut naligiissitaaneq assigiinngisitsinnginnissarlu pillugit inatsit nutaaq Inatsisartut akuersissutigeqqammerpaat, taannalu ulloq 1.juli 2024 atuutilissaaq
Ullormit tassannga Naligiimmik Pinninnissaq Pillugu Aalajangiisartunik, innuttaasut immikkoortinneqarsimagunik saaffigisinnaasaat, pilersinneqassaaq.”
Paasissutissanik annertunerusunik pisoqarusuppat, naalakkersuisup allattaa Jeanette L. Petersen saaffigineqassaaq. jalp@nanoq.gl oqarasuaat:
34 52 06.
Piviusut pillugit boksi
Qinngarsuisumik oqalunnerit tassaasinnaapput tamanut oqaaseqaatit, assersuutigalugu taakku kinguaassiuutitigut pissusilersornerat, upperisaat imaluunniit immikkut inuiaassusaat pissutigalugit inummik ataatsimik imaluunniit inunnik eqimattakkuutaanik nikanarsaassutaasut, ataavartumik ajortumillu tusaamaneqalersitsissutaasut, innarliisut, uumisaarutaasullu.
Ulloq 18.juni tassaavoq Qinngarsuisumik Oqalunneq Akiorniarlugu Iliuuseqarnissamut Naalagaaffiit Peqatigiit Nunat Tamat Akornanni Ullorititaat
Ulloq siullerpaamik 18.juni 2019 ulloritinneqarpoq
Nunarsuarmi tamarmi qinngarsuinermik oqalunnerup siaruaakkiartornera pillugu ernumassutit, aamma nunat tamat akornanni inuit pisinnaatitaaffii pillugit inatsisiliornerni naapertuuttumik, pisup malunnaatillip taassuma iliuuseqarfigineqarnissaanik pisariaqartitsinerup erseqqissaavigineqarnissaat ullorititami siunertarineqarpoq.
Qimusserfiusartoq qaangiukkaangat, qimmilittut qimmitit ullut tamaasa ukkatarissallugit eqqaamasariaqarpat, nerisillugit imerneqarnissat aamma isumagisarlugit, apulluunniit ipiitsoq imeritittassallugu
Qimmit qimuttut aasaanerani qimunneq ajoramik nukinnik kissassimaarnissaminnut atuingaarneq ajorput,  taamaattoq nerisittuarnissaat pisariaqarpoq, nerisaat inuussutissanik pisariaqartunik inuussutissaqartassallutik
Qimmit nerukkarneqarneq ajortut saluttunngortarput
Qimmit saluttut nukeqannginnerusarput taamaalillutillu nukissaqannginnerulersarput, taamaattumik ajoquseqqajaanerusarput tusiannerulersarlutik. Ukiukkut qimuttussanngoraangamik  napparsimaneroqqajaanerusarlutik
Aasami siallertuartumi masannartuartumilu qimmit uunnassimaarniarlutik nukimmik atuisartorujussuupput, panernartillugu nukimmik atuivallaassanatik
Siallertuartumi masannartuartumilu qimmit nerisassaat naleqqussaaffigineqartariaqarput, amerlanerusunik nerisariaqarlutik
Qimmit siallerfigitittuaannaqqunagit oqquiffissaqartinneqartariaqarput
Aput aatsillugu qimmilivik taseqqerpat masattuaannalerpalluunniit qimmit panertumiinnissaminnut periarfissinneqartarput.
Nalinginnaavoq qimmit arnavissat aasaanerani amerlasuunik piaqqiortarmata
Qimmit naartusut sarliartullu nukimmik atuinerusarmata nalinginnaasumit nerinerusarput, taamaattumik nerukkarluartarnissaat pisariaqarpoq; naartugineqartoq inerinnissaminut inuussutissanik pisariaqartitsinerusarmat piaqqisimagunilu immuliornermini nerinerusariaqarluni
Nalinginnaavoq qimmeq sarliartoq nalinginnaasumit pingasoriaammik nerinerusarmat, qimmiaqqat amerlassusii tamatumani tunngaviusarlutik
Sarliartoq qimmiaqqallu akornusersorneqanngitsumi ineqarsinnaasariaqarput
Qimmimik inersimasumik peqqissumik qimmeqarusukkaanni; qimmiaraasoq sapaatip akunnerini sisamanik qaammateqartillugu imerpalanngitsunik nerukkarneqalereertassaaq
Qimmiaqqat taama pineqartut inersimasunngortarput pitsaasunik inerilluarsimasunik saaneqarlutik nukittuujullutik
Qimmeqarneq pillugu paasissutissat itinerusumik uani atuarsinnaavatit.
Inussiarnersumik inuulluaqqusilluta  
Kalaallit Nunaanni Uumasunut Nakorsaqarfik Inuussutissalerinermullu Oqartussaqarfik
Apeqqutissat uunga ingerlatinneqassapput:
uumasut@nanoq.gl 
Naalakkersuisut aalajangerput, Avannaata Kommunianut kommunimi illoqarfinni nunaqarfinnilu 24-ni ammaannartumik ikuallaasarnissamut immikkut ittumik akuersissuteqarniarlutik
Immikkut ittumik akuersissuteqarnermut kommunip siunissamut ungasissumut eqqagassalerinermut pilersaarusiorluni ingerlallualersimanera peqqutaavoq.
Eqqagassanik ikuallassinnaasunik ikuallaasarneq ikuallaavinni avatangiisinut akuerisani ingerlanneqassaaq
Kisiannili Naalakkersuisut kommunalbestyrelsip qinnuteqarneratigut sivisunerpaamik qaammatini pingasuni eqqakkanik ikuallanneqarsinnaasunik ammaannartumik ikuallaasarnissamut immikkut ittumik akuersissuteqarsinnaapput
”Naalakkersuisuniit eqqagassalerinermut suliassaqarfik pingaartinneqarpoq
Eqqagassalerineq kommunip isumagisassaraa
Tamatumunnga atatillugu kommunit tamaasa eqqagassalerinermi unammilligaat tusarniaaffigalugit tikeraarpakka
Kommunit tamarmik ilisimatinneqarput, ukiuni 2024-2025-mi kommunit tamarmik immikkut eqqagassalerinermik pitsanngorsaanissamut tapiiffiginiarlugit 3 mio. koruunit tikillugit tunineqarsinnaasut
Qaammat kingulleq nuna tamakkerlugu eqqagassalerinermi ataatsimut aaqqiissutissani ikuallaavik siulleq atulerpoq
Ikuallaaviit eqqagassalerinitta annertoorsuarmik pitsaanerulernissaanut, taamaalilluni ammaannartumik ikuallaasarnerit pisariaarunnissaannut qulakkeerisussaapput
Ammaannartumik ikuallaasarnerit peqqissutsimut avatangiisinullu annilaanganartortaqarput”, Nunalerinermut, Imminut Pilersornermut, Nukissiutinut Avatangiisinullu Naalakkersuisoq Kalistat Lund oqarpoq.
Naalakkersuisunit erseqqissaatigineqassaaq kommunenut immikkut ittumik akuersissummik tunisisarneq ingerlateqqinneqassanngimmat, kommunit eqqagassalerinermut pilersaarutitik malillugit ingerlalermata.
”Ammaannartumik ikuallaasarnerit periarfissat kingullersaattut atortuartussaavagut
Siusinnerusukkut kommunimut ammaannartumik ikuallaasarnissamut immikkut ittumik akuersissuteqartarnermi piumasarineqarpoq, eqqagassat passunneqartarnerinut tamakkiisumik aaqqiissutissanik pilersitsinissaq sulissutigineqassasoq piumasarineqartarpoq, tamannalu kommunimit malinneqarsimanngilaq; maanna pilersaarut nassiunneqartoq tamanna naammassineqarpoq
Taamaattumik Avannaata Kommunia ammaannartumik ikuallaasarnissamut akuersissutaagallartumik tunineqarpoq”,  Naalakkersuisoq Kalistat Lund oqarpoq.
Sumiiffinni ukunani ammaannartumik ikuallaasarnissamut immikkut ittumik akuersissutaagallartumik nalunaaruteqartoqarpoq:
Qaanaaq nunaqarfiillu Qeqertat, Savissivik aamma Siorapaluk.
Upernavik nunaqarfiillu Naajaat, Tasiusaq, Upernavik Kujalleq, Aappilattoq, Innaarsuit, Kangersuatsiaq, Kullorsuaq, Nutaarmiut aamma Nuussuaq.
Uummannaq nunaqarfiillu Ikerasak, Niaqornat, Qaarsut, Ukkusissat aamma Saattut.
Ilulissat nunaqarfii Oqaatsut, Qeqertaq, Saqqaq, aammalu Ilimanami anartarfiit puussiartaat imaqanngitsut.
2020-2031-mut eqqagassalerinermut pilersaarut
Nuna tamakkerlugu ikuallaaviit nutaaliaasut qanoq iliorlutik nuna tamakkerlugu eqqagassanik suliaqartassanersoq 2020-2031-mut eqqagassalerinermut pilersaarummi allassimavoq.
2020-2031-mut eqqagassalerinermut pilersaarut atuaruk, uani.
Annertunerusumik paasisaqarusunnermi Nunalerinermut, Imminut Pilersornermut, Nukissiutinut Avatangiisinullu Naalakkersuisoqarfimmi naalakkersuisup allattaa Manasse Berthelsen tlf.:
345603-mut imaluunniit e-mail mabr@nanoq.gl imaluunniit pan@nanoq.gl aqqutigalugit attaveqarfigineqassapput.
Ilinniarneq inunnut ataasiakkaanut inuiaqatigiinnullu ineriartornermik toqqammaviliisuuvoq
Tulluusimaarutigivara maanna meerartatta inuusuttortattalu siunissami periarfissanut sakkussaqarnissaannut tikkuussisumik qulakkeerinnittumillu Ilinniartitsinermut periusissiamik nutaamik saqqummertoqarmat Aqqaluaq B. Egede oqarpoq.
Naalakkersuisut, meeqqat inuusuttullu angajoqqaaminnit ilinniagaqqortunerunissaannut siunertalimmik Ilinniartitsinermut Periusissiamik nutaamik aammalu ukiumoortumik ilinniartitaanermut pilersaarummik saqqummiussipput, ilinniagaqarnikkut qaffasissuseq tassungalu tunngasut kinguaariinni kingullerni nikingaatsiarsimavoq
Ilinniartitaanermut pilersaarut piviusumik ersersitsisuuvoq periusissiami pilersinniarneqartut suliniutigineqartullu ukiumi matumani
Ilaatigut ilinniagaqarnikkut qaffasissuseq qaffariarneratigut ilinniarfiillu assigiinngitsut amerlanerusut soqutigineqarnerulernerisigut
Sulili pitsanngorsaaratarsinnaasunik peqarpoq, meeqqat atuarfianni atuartut affaannaat meeqqat atuarfianniit ilinnialertartut affaasa missaannaanniimmata, GUX-imilu ilinniartut 40%-it missaanniittut soraarummeernerup kingorna ilinniakkanut ingerlaqqinneq ajormata
Ilinniartitsinermut Periusissiami meeqqat atuarfii Inuussutissarsiutinillu ilinniarfiit kivinneqarnissaata qitiutinneqarnissaat Naalakkersuisut takorloorpaat
Tassani meeqqat inuusuttullu ilinniagaqarnissaannut piginnaanngorsaanermullu periarfissaasa assigiinnissaat, taamatullu taakkua pitsaassusiisa qaffasinnissaa aammalu ilinniartitaanermut pilersaarummi inuiaqatigiinni aaqqissuussaanerup pisariaqartitat ilalerneqarnissaat qulakkeerniarlugit.
Ilinniartitsinermut Periusissiaq nutaaq 2024-2030 uani atuarneqarsinnaavoq.
Ilinniartitaanermut Pilersaarut 2024 uani atuarneqarsinnaavoq.
Sukumiinerusumik paasissutissanut oqaaseqaatinullu tunngatillugu tusagassiortoq attavigeqquneqarpoq:
naalakkersuisup allattaa Rosa Thorsen, rose@nanoq.gl imaluunniit tlf:
345702
Tasiilami aalisarneq pillugu isumasioqatigiittoqarnera tunngavigalugu Tununi nipisan-nik misileraalluni aalisartoqarsinnaalerpoq, tamannalu pillugu qinnuteqarnissamut periarfissaalerpoq
Aalisarnermut Piniarnermullu Naalakkersuisoq Kim Kielsen maajip 29-anni 2024-mi aalajangerpoq Tunumi misileraalluni sinerissap qanittuani 2024-mi nipisaanniarto-qarsinnaassasoq, nipisat pisassiissutigineqartut killilerneqaratik
Tunumi nipisat aningaasarsiutigalugit aalisarneqarsimanngisaannarput
Aalisartut nipisat naammattoortuaannarpat aalisakkanillu allanik aalisartillutik pisarisoortarlugit. Taamaattumik aalisartut aalisakkat taakku misileraalluni aalisalissallugit aallartikkusuppaat
Tasiilami aalisarneq pillugu apriilimi 2024-mi isumasioqatigiittoqarpoq
Isumasioqatigiittoqarmat aalisartut ilaat oqarput nipisanniartarnermut ineriartorteqataarusullutik
Isumasioqataasut allat Tunumi aalisarnissamut periarfissat neriuutigisorujussuuaat, ingammik nipisanniartarnerup periarfissai tamatumalu ineriartortinneqarnissaa im-mikkut isiginiarneqarluni
Misileraalluni aalisarnissaq pillugu allaaserisaq atuarsinnaavat
Sullissivik aqqutigalugu nipisaannik misileraalluni aalisarnissamut qinnuteqartoqarsinnaavoq, qinnuteqarfissarlu piffissamut aalajangersimasumut killigaanani
Qinnuteqarniaruit una linki atussavat:
Sukumiinerusumik paasisaqarusukkaanni Aalisarnermut Piniarnermullu Naalakkersuisoqarfimmut saaffiginnittoqarsinnaavoq, apn@nanoq.gl
Meeqqanut, Inuusuttunut, Ilinniartitaanermut, Kultureqarnermut, Timersornermut Ilageeqarnermullu Naalakkersuisoq, Aqqaluaq B. Egede, ulluni makkunani “Siusissukkut suliniuteqarneq aamma Ujartuilluni sulineq” pillugit isumasioqatigiisitsiniarluni Narsamiippoq
Tamanna Inuilimi juunip ulluisa 11-aniit 13-ianut pissaaq
Peqataasut suliffeqarfinnit assigiinngitsuneersuupput, ilaatigut Kommuninit, PI/SPS-imit, Ilisimatusarfimmit, Isumaginninnermut Aqutsisoqarfimmit, NIISIP-mit, Tilioq-mit kiisalu MIO-mit
Meeqqanut Inuusuttunullu Naalakkersuisoq isumasioqatigiisitsinermik suliniuteqarsimasoq aaqqissuussineq atorlugu nunatsinni ilaqutariit atugarliornerpaat samminiarpai
Siusissukkut suliniuteqarneq atorlugu inuit atugarliornerpaat qanoq ikiorneqarsinnaanerannik siunnerfik ataatsimoorussaq pillugu peqataasut nalunaarummik suliaqassapput
”Kalaallit Nunaanni meerarpassuit toqqissisimallutik – asannittunik inersimasunik avatangiiseqarlutik peqqinnartunillu soqutigisaqarlutik peroriartorput
Taamaakkaluartorli aamma pisariaqarpoq ersarissarnissaa, kisitsisitigut aamma takuneqarsinnaasoq inuiaqatigiinni meerarpassuit, inuusuttorpassuit ilaqutariippassuillu artorsaateqartut
Inuiaqatitsinni ilaqutariit tunngavissiisussaapput taamaattumillu pisariaqarluinnarpoq tamakkiisumik ilaqutariinnut sammiveqarnissarput”, Meeqqanut Inuusuttunullu Naalakkersuisoq, Aqqaluaq B. Egede, oqarpoq
”Pinaveersaartitsilluni suliaqarnermi siusissukkut suliniuteqarneq pingaarutilerujussuuvoq
Siusissukkut suliniuteqarneq angajoqqaat meeqqaminnik sumiginnaanissaannik aamma angerlarsimaffiup avataanut inissiisarnernik pinaveersaartitsisuuvoq
Siusissukkut suliniuteqarneq tassaavoq inuiaqatigiinni kikkunnit tamanit malinneqartussanngorlugu suliaq
Uagut suliffeqarfiit pisortanit pigineqartuusugut siusissukkut suliniuteqarnermik suliamik siuttuunissatsinnik kivitsinissatsinnillu immikkut ittumik akisussaaffeqarpugut
Namminersorlutik Oqartussani, kommunini aamma ilaqutariinnut siusissukkut suliniuteqarnermik pisariaqartitsisunut attaveqartunut sulisunut soorunami maligassiuisuussaagut
Isumasioqatigiisitsinermi siusissukkut suliniuteqarnermut aamma ujartuilluni sulinermut ersarissumik siunnerfeqaqatigiissaagut, taamaasilluta ilaqutariinnut atugarliortunut ikiuisinnaanissatsinnut suliniuteqarnissamut pingaarutilimmut tapersersoqatigiissinnaassaagut”, Aqqaluaq B. Egede oqarpoq.
Isumasioqatigiisitsineq ulluni pingasuni ingerlassaaq, tassani suliassaqarfimmik paasissutissiisunik assigiinngitsunik saqqummiisoqartassalluni
Meeqqanut, inuusuttunut ilaqutariinnullu atugarliortunut siusissukkut suliniuteqarnermik aamma ujartuilluni sulinermik patajaallisaasussat, meeqqanut inuusuttunullu tunngasut iluanni anguniakkat pingasut salliunneqarnissaat isumasioqatigiisitsinermi anguniagaavoq.
Attavissaq 
Sukumiisumik paasisaqarusukkuit naalakkersuisup allattaa Rosa Thorsen e-mailikkut rose@nanoq.gl imaluunniit oqarasuaatikkut:
+299 55 33 03 attavigiuk.
Matumuuna nalunaarutigineqassaaq aqutsiveqarfimmi 1Bb-mi nipisanniarneq juunip 15-ianni nalunaaqutaq 23.59 unitsinneqassammat, aqutsiveqarfimmi pisassiissutit nungulermata
Aqutsiveqarfimmi nipisannik tunisineq kingulleq juunip 15-ianni nalunaaqutaq 23.59 pissaaq
Annerusumik paasisaqarusukkuit Kalaallit Nunaanni 
Aalisarsinnaanermut Akuersissutinik Nakkutilliisoqarfik saaffiginnissinnaavutit oqa. 34 50 00 imaluunniit e-mail gflk@nanoq.gl
Piffissami matumani Aatsitassanut Ikummatissanullu Aqutsisoqarfimmit suliassaqarfinni sulinissamut qinnuteqaatit arlallit ingerlanneqarput.
Suliassaqarfimmi sulineq sunaava? 
Suliffeqarfiit, misissueqqaarnissamut imaluunniit misissuinissamut akuersissutillit ukiut tamaasa ulloq 1.maj nallertinnagu akuersissutiminnut tunngatillugu suliassaminnut pilersaarutitik Aatsitassanut Ikummatissanullu Aqutsisoqarfimmut nassiuttussaavaat
Suliat ataasiakkaat minnerusut Aatsitassanut Ikummatissanullu Aqutsisoqarfimmi immikkut akuersissummik peqqaarnani ingerlanneqarsinnaapput, assersuutigalugu tigummiartakkanik atortoqarluni misissuinerit
Akuersissuteqartunili suliassat amerlanerpaartaat, immikkut akuersissummik peqarnissaat pisariaqarpoq
Suliat taakku taaneqartarput suliassaqarfimmi suliat kiisalu upernaat tamaasa suliassaqarfimmi sulinissamut qinnuteqaatit arlallit suliarineqartarput.
Suliaqartut akuersissuteqartut ilisimatusaatigalugu misissuiniartut aamma suliaqarfimmi suliaqarnissamut qinnuteqartussaapput
Suliassat tamakku ilunaarniutissatut siunertaqanngillat, kisiannili pisuni amerlasuuni suliffeqarfiit iluanaarniutigalugu suliallit suliaasa assinganik suliaqartarput
ilisimatusarluni suliaqarnerit akuttunngitsumik angissutimikkut annertussutsimikkullu annikinnerusarput
2024-imi upernaakkut killiffik
Ulloq 7.juni 2024 Aatsitassanut Ikummatissanullu aqutsisoqarfimmit suliaqarfinni suliaqarnissamut qinnuteqaatit 35-it tiguneqarsimapput
Nunap immikkoortuini kommunikkaarlugit qinnuteqaatit
Ataani takussutissiami takuneqarsinnaavoq kommunini ataasiakkaani suliaqarfinnut tunngasut ataasiakkaarlugit
Suliassat ataasiakkat kommunit akimorlugit suliassaapput, taakkunanilu kommunit pineqartut tamarmik oqaloqatigineqartarput:
Avannaata Kommunia:
Qeqertalik Kommune
Qeqqata Kommunia:
Kommuneqarfik Sermersooq:
Kommune Kujalleq:
Nuna Allanngutsaaliugaq:
Suliaqarfini suliaqarnissamut qinnuteqaatit ataavartumik Aatsitassanut Ikummatissanullu Aqutsisoqarfimmit tigoorarneqartarput
Kisitsisit qulaani pineqartut pisumi taamaallaat pipput
Takornartaanngilaq aasap ingerlanerani Aatsitassanut Ikummatissanullu Aqutsisoqarfiup qinnuteqaatinik nutaanik tigusisarnera
Ingerlaqqinneq
Qinnuteqaatit aatsitassaqarnermut Naalakkersuisoqarfimmit tiguneqartillugit  qinnuteqarnermut tunngasut pisortaqarfinnut attuumassuteqartunut, kommunit ilanngullugit nassiunneqartarput
Tusarniaaneq tunngaviatigut sapaatip akunnerinik pingasunik sivisussuseqartarpoq
Tusarniaanermut akissutit tiguneqartut qinnuteqartumut ingerlateqqinneqartarput
Qinnuteqarnermut atortut, tusarniaanermut akissutit takkussimasut kiisalu tusarniarnermut akissutit qinnuteqartunit akissuteqarfigineqarsimasut naapertorlugit Aatsitassanut Ikummatissanullu Aqutsisoqarfik suliassaqarfinni suliassanut qinnuteqaatit akuerissanerlugit imaluunniit itigartissanerlugit aalajangiisarpoq
Aatsitassat pillugit quppersagaq 2024
Aatsitassanut Ikummatissanullu Aqutsisoqarfimmit naatsorsuutigineqarpoq Aatsitassat pillugit quppersagaq  2024  juulimi saqqummiutissallugu, naatsorsuutigineqarluni Aatsitassat pillugu quppersagaq piffissami juni 2024 tungaanut suliassaqarfinni suliassatut akuerineqarsimasut imarissagai
Attaveqarneq Aatsitassanut Ikummatissanullu Aqutsisoqarfik, mlsa@nanoq.gl +299 34680
Aqutsiveqarfimmi 1E-imi inuussutissarsiutigalugu inuussutissarsiutiginalugulu nipisannik arnallunniarneq juunip 8-anni 2024 nal. 23.59 unissaaq.
Taamaammat sumiiffimmi tassani juunip 8-anni suannik nipisannillu arnarlunnik ulloq tunitsivik kingulliussaaq.
Paasissutissat annertunerusut pillugit Kalaallit Nunaanni Aalisarsinnaanermut Akuersissutinik Nakkutilliivik oqarasuaatikkut 34 50 00 imaluunniit e-mailikkut gflk@nanoq.gl attaveqarfigiuk.
Peqqissuunissamut aarlerinartoqarnera illullu iluata silaannaata pitsaasuunnginnerata ernumassutaanerat taamatut aalajangernermut tunngaviupput.
Efterskolemi atuartut kingulliit 28-it tamarmik meeqqat atuarfianni allattariarsorluni inaarutaasumik misilitsinnerit naammassivaat, atuartullu arfineq-pingasut eqqaassanngikkaanni efterskolip juunip qeqqani pisortatigoortumik matunissaa sioqqullugu angerlarnissartik toqqarpaat
Toqqissisimanissaat atugarissaarnissaallu qulakkeerumallugit Majoriap kollegiaanut nuunneqarput
Atuartut 28-it tamarmik efterskolernermik naammassisaqarsimanermut uppernarsaammik tunineqassapput.
Ilinniartitaanermut Naalakkersuisoqarfiup Ilinniartitaanermullu Aqutsisoqarfiup efterskolimi pisortaq Maniitsumilu Efterskolimi siulersuisut siulittaasuat 22. aamma 23.maj 2024-imi ataatsimeeqatigivaat, piffissaq qaninnerusoq ungasinnerusorlu eqqarsaatigalugit eftersolip Maniitsumiiginnarnissaanut aaqqiissutaasinnaasunik qulakkeerinninnissaq siunertaralugu.
Piffissaq qaninnerusoq eqqarsaatigalugu ukiumi atuarfiusumi 2024/2025-imi aaqqiissutissat:
Maniitsumi Efterskoli nalinginnaasumik ukiumi atuarfiusumi ilivitsumi atuartunut 60-it missaanniittunut inissaqartitsisaraluarluni suliani annikillillugit atuartunut ikinnerpaamik 36-inut efterskolertitsissaaq
Tamassuma saniatigut Maniitsumi Efterskoli pilersaarpoq atuartunik maniitsumeersunik arlariinnik ulluunerani atuartartussanik tigusisinnaanissaminnik
2024-ip aasaanerani ilinniartitsisut inaanni klassinilu atuarfiusartuni oqoqarfiit annikinnerusut oquiarneqassapput
Init taakkua aasami feeriareernerup kingorna atoqqinneqarsinnaalissapput.
Efterskolip Maniitsumi Majoriap kollegiartaata ilaa attartussavaa, efterskolimi atuartut ikinnerpaamik 36-it najugaqarfigisinnaasaat
Maniitsumi Majoriap kollegiaatimik ilaata efterskolimit ukiup atuarfiusup tulliup tamarmiusup ingerlanerani attartorneqarnissaa neriorsuutigisimavaa
Ullumikkut ukiumut atuarfiusumut 2024/2025-imut atuartut 39-it Maniitsumi Efterskolernissaminnik nalunaarfigineqarsimapput
Maniitsumi Efterskolip Efterskoli Villads Villadsenillu pisortaasa atuartut Maniitsumi Efterskolimi atualernissaminnut akuerisaasut ilaasa Efterskoli Villads Villadsenimi atualersinnaanerannut neqerooruteqarfigineqarsinnaanerat oqaloqatigiissutigivaat.
Efterskolit pillugit Inatsisartut inatsisaanni 5. December 2008-meersoq § 10, imm. 1, nr. 4 naapertorlugu Naalakkersuisut atuartitsinermut tapiiffigineqarsinaanermik akuersissutigineqartut iluini efterskolit minnerpaamik 24-inik ukiumut atuartuuteqartut akuerisinnaavaat
Ilinniartitaanermut Aqutsisoqarfiup nalilerpaa, naak atuartut ikinneruleraluartut, taamaattoq silatusaartumik isumalimmillu 
Ikinnerusunik atuartoqarluni efterskolertitsineq pædagogikkimik allaanerusumik misiliinissamut periarfissaqartitsissaaq, atuartut ataasiakkaat itinerusumik toqqaannarnerusumillu atuartinneqarfigisinnaasaannik, atuartullu inuttut ilinniakkamikkulluunniit immikkut pisariaqartitsisut atuartitsinermik isumagineqarnermillu namminneq piginnaanereriikkaminnut pisariaqartitaminnullu aaqqissuunneqartumik misigisaqarnissaminnut periarfissaqartillugit
Ilinniartitaanermut Naalakkersuisoqarfiup Ilinniartitaanermullu Aqutsisoqarfiup piaartumik Maniitsumi Efterskoli oqaloqatigissavaat, aaqqiissutaasussatut siuliani siunnersuut ukiup atuarfiusup 2024/2025-ip kingorna atuarfiullu illuutaasa atuuteqqilernissaasa tungaannut nanginneqarsinnaanerata eqqarsaataasinnaanera pillugu.
Ilinniartitaanermut, Kultureqarnermut, Timersornermut Ilageeqarnermullu Naalakkersuisoqarfiup efterskolip illuutaasa qanoq oqoqarfiutiginerisa annertunerusumik misissorneqarnissaat suliniutiginiarlugu aammalu iluarsartuussisoqarnissaanik, nutaamik sanasoqarnissaanik allarluinnarmilluunniit suliaqartoqarnissaanik pisariaqartitsineq pillugit aammattaaq Iluarsartuussinermut Aqutsisoqarfik suleqatigissavaa.
Paasisaqarnerorusukkuit attavigiuk Nuka Kleemann, Ilinniartitaanermut, Kultureqarnermut, Timersornermut Ilageeqarnermullu Naalakkersuisoqarfik e-mailikkut:
nukkl@nanoq.gl imaluunniit oqarasuaatikkut 34 50 00.
Avatangiisinut Aningaasaateqarfik ukioq manna suliassanut 14-inut; kommuninit, suliffeqarfinnit namminersortunillu aallartinneqartussanut katillugit 10,6 millioner koruuninut agguaaniarpoq
Ilaatigut Kommune Kujallermi, Avannaata Kommuniani aamma Qeqqata Kommuniani eqqagassalerinermik piorsaanissamut, Sisimiut aamma Uummannap eqqaanni aalisakkanut qassutikunik qalluinissamut, kiisalu Kommune Kujallermi illoqarfimmi Narsami aamma Qassiarsummi eqqakkanik saliinissamut tapiissuteqartoqassaaq
Kiisalu nuna tamakkerlugu eqqagassalerinermi aaqqiissutissap ESANI A/S-ip pilersinneqarneranut tapiisoqassaaq.
"Nuannaarutigaara Avatangiisinut Aningaasaateqarfik ukioq manna aammaloorluni nuna tamakkerlugu avatangiisit pillugit sulianut pissanganartunut tapersiisinnaammat
Suliniutitut nutaatut kommunit eqqagassalerinermi piorsaanissamut katillugit 15 mio. koruuninik, 2024-mut aamma 2025-mut agguarneqartussanik taperserneqartussaapput
Kommuninut aningaasat saniatigut immikkoortitat atorlugit Qeqqata Kommunia Kangerlussuarmi inersuarmik kiassagaanngitsumik, sulisunut atortulimmik pilersitsinissamut aningaasanik atuissaaq, kiisalu Avannaata Kommunia eqqagassalerinermut maskiinanik pisiniassalluni
Suliat avatangiisinut innuttaasunullu sunniuteqartumik ineriartornissaasa sunniutissaasalu malinnaaffiginissaat qilanaaraara", Nunalerinermut, Imminut Pilersornermut, Nukissiutinut Avatangiisinullu Naalakkersuisoq Kalistat Lund oqarpoq.
Suliat tapersersorneqartussat pingaarnertut ukununnga tunngasuupput:
Kommunini eqqagassalerineq
Aalisakkanut qassutikunik/piniariartarfinnik isumaginninneq
Suliat eqqagassanik immikkoortiterinermik, atueqqinnermik issunngortitsinermillunniit siuarsaaffiusut
Suliassat tapiiffigineqartut allattorsimaffiat uani takuuk.
Avatangiisinut Aningaasaateqarfik suua?
Inatsisartut 2018-imi Ukiakkut Ataatsimiinnermi aalajangerput, Avatangiisinut Aningaasaateqarfik nuna tamakkerlugu avatangiisinik pitsanngorsaanissamik suliaqarnermut tapersiissuteqarfiusartussaq pilersinniarlugu
Ukiut tamaasa suliniutinut, avatangiisinut iluaqutaasunut aningaasanik immikkoortitsisoqartartussaavoq.
34 56 03/54 88 68-imut imaluunniit e-mail pan@nanoq.gl aqqutigalugu attaveqarfigineqassaaq.
Ulloq 1. januar 2024-mi utoqqalinersialinnut pilersuisussaaqatigiinneq atorunnaarsinneqarpoq
Tamanna isumaqarpoq, utoqqalinersialik aappaasup isertitai tunngavigalugit ilanngaanneqassanngitsoq
Taamaattoq utoqqalinersiallit ilaannut tamanna aamma isumaqarpoq, immikkut ittumik tapeq annaagaat
Tamanna siunertaanngilaq, aamma ajornartorsiut aningaasanut inatsimmi ilassuteqarnikkut piaartumik aaqqiivigineqarallarpoq
Maannakkut utoqqalinersiaqarnermut inatsimmik allannguineq Inatsisartut aalajangiinerisigut ataavartunngorpoq, tamatuma utoqqalinersiallit tamarmik aappaarisaata isertitai tunngavigalugit ilanngaanneqannginnissaat aamma utoqqalinersiallit ikinnerusut immikkut ittumik tapermik tigusaqartarnissaat qulakkeerlugu.
Inatsisartuni amerlanerussuteqartut utoqqalinersiallit immikkut ittumik tapeqarnissaata atuutilerseqqippaat, utoqqalinersiaqarsinnaatitaanngitsumik aappaqarlutik inooqateqarpata, aamma aappariit ukiumut katillugit 300.000 kr-it inorlugit akissarsiaqarpata, qaffasinnerusumik utoqqalinersiaqartitsisoq.
Malittarisassani nutaani immikkoortut pingaarnerit:
Tapeqarnermut pisinnaatitaanerup atuutilerseqqinnera:
Utoqqalinersiaqarnermut inatsimmi allannguutip nutaap, utoqqalinersialinnut utoqqalinersiaqarsinnaatitaanngitsumik aappaqarlutik inooqateqartunut, aappariit ukiumut katillugit 300.000 kr-it inorlugit isertitaqarpata, kisermaatut utoqqalinersianut tapermik pisinnaatitaaneq atuutilerseqqippaa.
Appariartuaartitseriaaseq:
Malittarisassat nutaat atorlugit utoqqalinersianut tapeq utoqqalinersiallit utoqqalinersiat saniatigut nammineq isertitaat taamaallaat 35 %-imik annikillisinneqassapput, taamaattoq 160.368 kr-inik ilanngaaserlugit (2024-mut kisitsisit)
Tapeq aapparisap isertitai tunngavigalugit appariartuaartinneqassanngilaq.
Tunuliaqut
Inatsisartut 2023-mi ukiakkut ataatsimiinneranni pilersuisussaaqatigiinnermik atorunnaarsitsineq pillugu inatsimmik allannguinerup kingunerisaanik, utoqqalinersiaqarneq pillugu Inatsisartut inatsisaanniit § 5, imm. 2 peerneqarpoq.
Malittarisassap taassuma utoqqalinersiallit, utoqqalinersiaqarsinnaatitaanngitsumik aappaqarpata aamma aappariit ukiumut katillugit 300.000 kr-it inorlugit akissarsiaqarpata, immikkut ittumik tapeqarnissamut pisinnaatitaaffeqartippai.
Malittarisassaq atorunnaarsinneqarpoq utoqqalinersiallit tamarmik pilersuisussaaqatigiinnermik malittarisassanut ilaatinneqannginnissaat qulakkeerniarlugu
Tamaattoq taassuma kinguneraa, utoqqalinersiallit ilaasa isertitakitsut, kisermaatut utoqqalinersianut tapermiit utoqqalinersiallit aappariinni tapermut appasinnerusumut nuunnerminni, isertitamik ilaat pingaaruteqartoq annaaneqarmat
Tamanna Naalakkersuisut siunertarinngisaannarpaat, aamma tamanna siunertarineqanngitsumik kingunerisaasup iluarsineqarnissaa pisariaqarsimavoq.
Taamaattumik Naalakkersuisut Inatsisartut Aningaasaqarnermut akileraartarnermullu Ataatsimiititaliaat qinnuigaat, aningaasanut inatsimmi immikkut ittumik oqaasertaliussamik ilanngussisoqassasoq, taamaalillutik immikkut ittumik tapeq kommunit tunniussisarnerat ingerlaannarsinnaaqqullugu
Oqaasertaliussaq utaqqiisaasumik aaqqiissutaavoq.
Inatsisartut maannakkut utoqqalinersiaqarneq pillugu Inatsisartut inatsisaata allannguutaa akuersissutigaat
Allannguutip taassuma utoqqalinersiaqarnermut inatsimmi tapeqarnissamut pisinnaatitaaneq atuutilerseqqippaa
Peqatigalugu tapeqarnermut malittarisassat assigiissarneqarput, utoqqalinersiallit kisermaat tapermik tigusisarnerat assingannik, aamma tapeq aappaasup isertitai tunngavigalugit appariartuaartinneqartarunnaarluni.
Aalisarnermut Piniarnermullu Naalakkersuisoqarfiup matumuuna nalunaarutigissavaa, Kommune Qeqertalimmi 2024-mut aarrit pisassiissutaasut 15-it, aamma immikkut pisassiissutit 4-t ilanngullugit tamakkerneqarsimalermata.
Taamaasilluni Kommune Qeqertalimmi aarrinik ukioq manna 2024-mi piniarneq unitsinneqarpoq.
Sukumiinerusumik paasisaqarusukkaanni Immikkoortortami pisortaq Amalie Jessen attavigiuk, oqarasuaat 34 53 04, e-mail amalie@nanoq.gl
Inuit innarluutillit tapersersorneqarnissaat pillugu Inatsisartut inatsisissaattut siunnersuut inunnik innarluutilinnik amerlanerusunik pisussaaffeqalersitsissaaq Inuillu Innarluutillit pisinnaatitaaffii pillugit Naalagaaffiit Peqatigiit isumaqatigiissutaanik Kalaallit Nunaata malinninnissaanut pitsanngorsaassaaq
Ullumi nittartakkatigut aviisi Sermitsiaq.ag saqqummiussivoq qulequtserlugu “Tilioq aamma NIIK siunnersuummut sakkortuumik akerlilersuipput”
Saqqummiussami oqaatsit eqqunngitsut kukkussutillu arlaqartut saqqummiunneqarput
”Ajuusaarnarpoq inuit innarluutillit pisinnaatitaaffiinik amerlanerusunik imalik inatsisissatut siunnersuut annertooq eqqunngitsunik, kukkusunik oqaasertalersorneqarnera tigulluarneqannginneralu
Inatsisissatut siunnersuusiortilluta angusaqarluarniartarpugut, taamaalilluta innuttaasunut innarluutilinnut sinaakkutinik sapinngisamik pitsaanerpaanik qulakkeerinnittarluta” Meeqqanut, Inuusuttunut, Ilinniartitaanermut, Kultureqarnermut, Timersornermut Ilageeqarnermullu Naalakkersuisoq, Aqqaluaq B. Egede taama oqarpoq.
Inuit innarluutillit ilaqutaannit qanimullu avatangiiserisaannit nuutsinneqarsinnaanerannut inatsisitigut tunngavissaq pillugu oqaasertaliineq eqqortuunngilaq
“Inunnut Innarluutilinnut Inuttut Ikiorsiissutinik (BPA), Siusissukkut iliuuseqarnermik aamma assersuutigalugu angerlarsimalluni sungiusarnikkut assingusunilluunniit aaqqiissuteqarnikkut piginnaanngorsaanermut piginnaanngorsaaqqinnermullu periarfissanik annertunerusunik, kiisalu sulisinnaanermut aqqutissiuinernut periarfissanik” ilanngussaqannginnikkut ajorseriartitsinernik  oqaasertaliinerit eqqortuunngillat
Oqaasertaliineq “...namminersorlutik oqartussat kommunillu sapinngisamik piumasaqaatit malillugit innarluutillit sullissinissaat pinngitsoortinniarsarigaat...” eqqortuunngilaq.
Eqqortoq tassaavoq inuit innarluutillit tapersersorneqarnissaannut Inatsisartut Inatsisissaatut siunnersuut ilaatigut siusissukkut iliuuseqartarnerit pillugit aalajangersakkanik nutaanik aamma angerlarsimalluni sungiusarnissamik periarfissanik mattussinertaqanngitsumik piginnaanngorsaanerit piginnaanngorsaaqqinnerillu pillugit aalajangersakkanik amerlanerusunik imaqartoq
Pisinnaatitaaffiit nutaat ilaatigut ilaqarput:
Innarluutillip imaluunniit sakkortuumik nappaatillip qanigisaata paarisarnissaa, Malitseqartitsineq, Inersimasunut innarluutilinnut tamanut, angerlarsimaffiup avataani najugaqarfissatut neqeroorummiittunut ukiumut ataasiartumik angerlarsimaffimmut tikeraarsinnaatitaaneq, allallu
Pisinnaatitaaffiit nutaat tamaasa inunnut innarluutilinnut pitsanngoriaataapput annertuut, Naalakkersuisoq erseqqissaavoq:
”Inunnut innarluutilinnut atugassarititaasut pitsanngorsaavigineri ingerlatiinnassavagut – inatsisitigut suleriusitigullu
Amerlasoorpassuarnik unammilligassaqarpugut, pingaartumik suliatigut isumalluutinik amigaateqarnernik tunngasunik
Inunnut innarluutilinnut tunngassuteqartuni suliamik ilisimasalinnik amerlanerusunik aamma inunnut innarluutilinnut tunngassuteqartuni sulisunik piginnaasatigut qaffassaanissanik pisariaqartitsivugut”.
”Politikikkut anguniagarput tassaavoq inuiaqatigiinni ineriartornerup tapersersuiffiginissaa, tassani meeqqat, inuusuttut inersimasullu innarluutillit inuiaqatigiinni innuttaasut allat assigalugit namminneq piukkunnaatiminnik atorluaanissaminnut periarfissat assingannik atuisinnaassallutik,” Meeqqanut, Inuusuttunut, Ilinniartitaanermut, Kultureqarnermut, Timersornermut Ilageeqarnermullu Naalakkersuisoq, Aqqaluaq B. Egede taama oqarpoq.
Attavissaq
Sukumiisumik paasisaqarusukkuit naalakkersuisup allattaa Rosa Thorsen e-mailikkut rose@nanoq.gl imaluunniit oqarasuaatikkut:
+299 34 50 00 attavigiuk.
Peqqissutsimut Naalakkersuisoq Agathe Fontain illup nutaap Inuunerissaavik Steno Kalaallit Nunaata ullumi nappaanersiorneqarneranut peqataavoq
Sanaartugassamut 2500 m2-mut angissuseqartumut suliniutitut siunnersuut Friis og Moltke arkitekterimit, Rambøllimit aamma Permagreenimit suliarineqarpoq
Inuunerissaavik Nuummi Dronning Ingridip Napparsimmavissuata qanittuani qatserisarfitoqqap toqqaviani sanaartorneqarpoq
Inissisimaffiata inuunerissaaviup napparsimmaviullu qanimut suleqatigiinnissaannik qulakkeerinnippoq, inuunerissaavimmik atuisunut iluaqutaasussamik
”Inuunerissaavik Steno Kalaallit Nunaata sanaartorneqarnerani ullumikkut nuannaarutigeqisatsinnik pingaarutilimmik angusaqarpugut
Inuunerissaavik Steno Kalaallit Nunaata pilersinneqarnera Novo Nordisk Fondenip aamma Naalakkersuisut annertuumik anguniagaqarluni suleqatigiinnerisigut pivoq
Suleqatigiinneq 2017-imi taamanikkut aamma Peqqissutsimut Naalakkersuisuuninni aallartippoq
Taamaattumillu ullumikkut naammagisimaarinningaarlunga ukiorpassuarni suliarineqartup inerneri takullugit peqataavunga.”
Oqalugiaat tamarmiusoq uani atuarneqarsinnaavoq.
+299 34 66 17
Usinik assartuinikkut nunaateqarfiit sullinneqarnissaat pillugu Royal Arctic Line-mut isumaqatigiissut 2023-p naanerani atorunnaarpoq
Aningasaqarnermut Akileraartarnermullu Naalakkersuisoqarfik naliliivoq, nunaatilinnut usinik assartuineq ingerlanneqarsinnaanngippat, tamanna inuussutissarsiortunut annertuunik sunniuteqartussaasoq
Taamaattumik Naalakkersuisut nunaatilinnut usinik assartuinissamut aningaasassanik qulakkeeriniarlutik politikkikkut aalajangerput.
Aningasaqarnermut Akileraartarnermullu Naalakkersuisoq, Erik Jensen oqarpoq:
”Nunalerinermik inuussutissarsiorneq Kalaallit Nunaata kujataani inuussutissarsiutit ilusiligaanerannut pingaaruteqartunut ilaavoq aammalu inuussutissanut suliassaqarfimmi imminut pilersornerulernissap angunissaani suleqatissatut pingaaruteqartunut ilaalluni
Inuussutissarsiornerup ineriartortinneqarnissaa annertuumik pingaartipparput.
Taamaattumik politikkikkut aaqqiissutissarsinissap iluatsinnera nuannaarutigisorujussuuarput, taamaalillutik nunaatillit naleqquttumik akeqartitsiviusumik usinik assartuussivigineqaqqissinnaalissallutik.
Royal Arctic Linep nunaatilinnik sullissinissaq qulakkeersinnaagaa tatigisorujussuuarput
Taakkua suliassaq iluatsilluartumik siusinnerusukkut suliarisimavaat.”
Aningasaqarnermut Akileraartarnermullu Naalakkersuisoqarfik nunalerinermi nalunaarsorsimasunut usinik assartuinissaq pillugu Royal Arctic Line-mut kiffartuunneqarnissamut isumaqatigiissuteqarpoq
Isumaqatigiissut ukioq manna aallartittumik ukiuni tallimani atuutissaaq
Royal Arctic Linep nunaatilinnut usinik assartuinissaq, pilersuisussaq aqqutigalugu, siusinnerusukkut isumagisimavaa
Isumaqatigiissummi nutaami periarfissaq taanna atuutsiinnarneqarpoq, taamaalilluni Royal Arctic Line nammineq umiarsuaatini atorlugit usinik assartuinerup ingerlannissaanut pisussaaffilerneqarani.
Paasissutissanik annertunerusunik piniarnermi attaveqarfigineqassaaq Aningasaqarnermut Akileraartarnermullu Naalakkersuisoqarfik uani oed@nanoq.gl
Inatsisartut Naligiissitaaneq assigiinngisitsinnginnissarlu pillugit Inatsisartut inatsisaat  28.Maj 2024-mi akuersissutigaat
Inatsit 1.juli 2024-mi atuutilissaaq.
Inatsimmi § 21 naapertorlugu Naalakkersuisut Naligiimmik Pinninnissaq Pillugu Aalajangiisartumik naalakkersuinermut attuumassuteqanngitsumik pilersitsissapput
Ataatsimiititaliaq Naalakkersuisut toqqagaannik siulittaasoqassaaq aamma sisamanik ilaasortassaqassalluni
Innassutigineqartut suliassaqarfinni Inatsisartut inatsisaanni sammineqartuni ataatsimi arlalinniluunniit suliatigut uppernarsaatitalinnik ilisimasaqarluartuussapput, taamaallilluni Aalajangiisartuni, sapinngisaq tamaat, inatsimmi § 4-mi piumasaqaatinik taaneqartunik ilisimasaqarluartuussapput.
Tamakku tassaapput suiaassutsimut tunngasut, naartunermut tunngasut, qitornavissiartaarnermut tunngasut, erninermi sulinngiffeqarnermut tunngasut, kinguaassiutitigut sammiviit, suiaassutsini kinaassuseqarneq, suiaassutsimik takutitsineq, suiaassutsit ilisarnaataat, kingoqqiffiit, ammit qalipaataat, inuiaqatigiinni, inooqatigiinnermi imaluunniit inuianni pinngorfik, innarluutit, ukiut, politikkikkut isiginnittaaseqarneq, upperisaq imaluunniit upperisaqarneq apeqqutaatinnginnerat.
Inatsit 1.juli 2024-mi atuutilersussaammat innersuutigineqartut kingusinnerpaamik 10.juni 2024-mi Naalakkersuisoqarfimmit tiguneqareersimassapput
Pisortanit oqartussat aamma kattuffiit, peqatigiiffiit il.il. inassuteqarsinnaatitaasut allattorsimaffiat ima suliaavoq, innuttaasut sapinngisamik sinniisuutitaqarnissaat qulakkeerniarneqarluni.
Inassuteqarsinnaatitaasut allattorsimaffiat uani takuneqarsinnaavoq
Paasisaqarnerorusukkuit Inuussutissarsiornermut, Niuernermut, Aatsitassanut, Inatsisit Atuutsinneqarnerannut Naligiissitaanermullu Naalakkersuisoqarfik attaveqarfigiuk, asn@nanoq.gl
Kinguaariinni nukarliunerusut Ujarassiorimmut unammeqataatinniarlugit, meeqqat atuarfianni unammisitseqqammerpugut, tassani meeqqat atuarfianni atuaqatigiiaat tamarmik qaaqquneqarlutik
Sammisaqarfiusumi qulequtarineqarluni:
“Ulluinnarni ujarassiornerup sunniutai”
Atuartut teknologip nalaani inuusugut eqqaatinniarneqarput, tassanilu ujarassiornermit tunisassiat tamani nassaassaasut, ulluinnatsinnilu pinngitsoorneqarsinnaanatik
Sammisamut atuartut imminnut ilinniartipput
Atuartut nammineq soqutigisartik aallaavingalungu ulluinnarmi atortorissaarummik toqqaapput, atortorissaarullu toqqagartik qanoq atortussiassanik aatsitassaneersunik pisariaqartitsitiginersoq misissoqqissaarlugu.
Atuartut namminneq periusertik aallaavigalungu sammisamut paasisaminnik saqqummiussipput
Saqqummiussat Inuussutissarsiornermut, Niuernermut, Aatsitassanut, Inatsisit Atuutsinneqarnerannut Naligiissitaanermullu Naalakkersuisoqarfimmiit naliliiffigineqarput
Ujarassiuut marluk tusagassiornermullu ilisimasalik ataaseq unammisitsinermi ajugaasunik toqqaapput:
1. Atuarfik Hans Lynge, Atuaqatigiit 2A, Nuuk:
5.000 kr 
Unammisitsinermi ajugaasut, 2.A, Atuarfik Hans Lynge, smartphone pingaarnertut sammisimavaat
Plakatinik sisamanik saqqummiussaqarput, aatsitassat sorliit smartphone-liornermi pisariaqartinneqarnersut taakkunani saqqummiunneqarluni
Taassuma saniatigut atuartut, klassenut saniliminnut misissueqqissaarisimanerminnik saqqummiussaqarput marlunnik, klassekkaarlungit atuartut qassit mobileqarnersut paasiniaasimanerminnit, sissamullu aneernerminni videoklip-imik aamma ilanngussisimapput, tassani atuartut ujaqqanik katersuipput immikkoortiteqqissaarlugillu
Taakku saniatigut atuartut aamma logbog-inik marlunnik tunniussisimapput, tassanilu malittarineqarsinnaavoq sammisamut atatillugu qanoq ilinniartinneqarsimanersut
Atuaqatigiit katillugu plakatinik sisamanik, videoklip-imik ataatsimik, naatsorsueqqissaarnermilu inernernik marlunnik nalilersugassanik nassitsisimapput.
Unammisitsinermi naliliisut atuaqatigiit sammisamut tunniusimalluarsimanerat, tunniussaasalu siammasillutillu inernerat nalilerluarsimavaat
Unammisitsinermi naliliisut aalajangersimapput atuaqatigiit akissarsiassamik annermik tunineqassasut
2. Nuussuup Atuarfia, Klasse 6.A, Nuuk:
3.000 kr
Ajugaasut tullii, 6.A, Nuussuup Atuarfia, aamma smartphone-t sammisatut pingaarnertut toqqarsimavaat, tassani smartphone-t ilusilersorneqarnerat atortussiassallu pisariaqartinneqartut slides atorlungit saqqummiussimavaat.
Atuaqatiit marluk-/sisamakkaarlutik eqimattakkaarlutik suliaqarsimapput, smartphones-illu saniatingut ujarassiorneq sunaanersoq ilisaritissimallugu
Atuartut aamma Mohs-ip kigajaassusermut uuttuutaa saqqummiussaminnut ilanngussimavaat
3. Nuussuup Atuarfia, Klasse 5.B, Nuuk:
2.000 kr
Ajugaasut pingajui, 5.B fra Nuussuup Atuarfia, aamma smartphone-t sammisatut pingaarnertut toqqarsimavaat
Atuaqatigiit smartphonet qanoq sananeqartarnerat atortussiassanillu pisariaqartitsinerat saqqummiussimavaat, tassumalu saniatigut oqarasuaatsit ineriartornerat saqqummiussaminni ilanngussimallugu
Atuaqatigiit sammisamut atatillungu slides-imik saqqummiussamik ataatsimik nassitsisimapput
Tassuma saniatingut plakat-inik arfineq marlunnik aamma nalilersugassanik nassitsisimallutik.
Kalaallit Nunaanni atuarfiit tamarmik unammisitsinermut uunga qaaqqusaanikuupput.
Atuartut unammisitsinermi peqataasut tamarmik immikkut atuartinneqarnikuunngillat, sammisarlu ” Ulluinnarni ujarassiornerup sunniutai”, nammineq ilinniutit toqqakkatik atorlugit paasiniaaffiginikuullugu.
Inuussutissarsiornermut, Niuernermut, Aatsitassanut, Inatsisit Atuutsinneqarnerannut Naligiissitaanermullu Naalakkersuisoqarfik peqataasunut qujarujussuarpoq akissarsitinneqartunullu pilluaqusilluni
Unammisitsinermut tulliuttumut suli peqataasoqarnerunissaa qilanaarutigaarput.
Annertunerusumik paasisaqarusunnermik saaffigineqarsinnaavoq Ujarassiooq Pele Tobiassen, Inuussutissarsiornermut, Niuernermut, Aatsitassanut, Inatsisit Atuutsinneqarnerannut Naligiissitaanermullu Naalakkersuisoqarfimmi oqarasuaat +34 50 00 email pton@nanoq.gl
Qaanaami mittarfimmut aqqusernup iluarseqqinneqarnissaanut aningaasassanik Naalakkersuisut qinnuteqarnerat, Inatsisartut Aningaasaqarnermut Akileraartarnermullu Ataatsimiititaliaata akueraa
Aningaasassat pisariaqartut immikkoortinneqarmata, suliaqarneq maannakkut aallartissinnaalerpoq aammalu mittarfimmut aqqusernup aasap naalernerani atorneqalernissamut piareernissaa naatsorsuutigineqarpoq
Ineqarnermut Attaveqaasersuutinullu Naalakkersuisoq Hans Peter Poulsen oqarpoq:
”Qaanaami mittarfimmut aqqusineq pillugu ilungersunartorsiornerup aaqqiissutissarsinera maannakkut iluatsimmat nuannaarutigaara
Illoqarfimmi najukkami entreprenørit pitsaasumik pilersitsiviulluartumillu suleqatigiinnermut qutsavigerusuppakka
Najukkami isumalluutit qanoq annertutiginersut aammalu taakkua atorluarnissaa qanoq pingaaruteqartiginersoq, suliassami matumani takutinneqarpoq.”
Qaanaami mittarfimmut aqqusineq 2023-mi aggustimi mittarfimmut aqqusernup ilaa Qaanaap illoqarfiata eqqaani kuukkoortoq, kuugunneqarmat, annertoorujussuarnik ajoqusiinernik eqqorneqarpoq
Tamatuma kingunerisaanik Qaanaap illoqarfiata mittarfiullu akornanni aqqusineq aqqutigineqarsinnaajunnaarpoq
Illoqarfimmi najukkami entreprenøri suleqatigalugu marlunnik immikkoortoqartumik utaqqiisaasumik aaqqiissutissarsisoqarpoq
Immikkoortumi siullermi mittarfiup illoqarfiullu akornanni aqqutaagallartussaq pilersinneqarpoq, taamaalillutik illoqarfimmut illoqarfimmiillu timmisartuussinissat pilersaarutaasut ingerlanneqarsinnaalerlutik
Immikkoortup aappaani mittarfiup illoqarfiullu akornanni utaqqiisaasumik aqqusiniliisoqarpoq, 2024-mi aasap tungaanut atorneqartussamik, tassani aqqusineq ataavartussamik iluarsaanneqartussaalluni
Utaqqiisaasumik aqqusiniliinermi mittarfiup ukiuunerani atorneqarsinnaanissaa qulakkeerneqarpoq.
Illoqarfimmi najukkami entreprenøri peqatigalugu maannakkut aqquserngup iluarseqqinnissaanut ataavartussamik aaqqiissutissarsisoqarpoq, najukkami pisinnaasaqartut atortussallu aallaavigineqarlutik
Suliassami ilaatinneqarput kuup tungaanut betonngimik suluusalimmik betonngimik ikaartarfiliorneq, taamaalilluni kuummiit imeq ikaartarfiup ataatigut immamut kuutsinneqarsinnaalerluni
Taassuma qaavani kuuffissaliisoqarpoq, imeq ikaartarfiup tungaanut eqqortumik kuussinnaalerlugu
Cykelit innaallagiatortut inatsisit atuuttut iluanni akuerisaanngitsut, 2023-mi ukiaanerani paasinarsereersorlu, Ineqarnermut Attaveqaasersuutinullu Naalakkersuisup, Hans Peter Poulsenip, Assartuussinermut ministeri Thomas Danielsen, cykelit innaallagiatortut sapinngisamik piaarnerpaamik inatsisitigut akuerisaalersinnissaannik qinnuigaa.
Tamanna maannakkut pivoq, taamaalilluni 1.juni aallarnerfigalugu taakkua Kalaallit Nunaanni inatsisitigut akuerisaalerput Hans Peter Poulsen oqarpoq:
”Maannakkut cykelip innaallagiatortup atornissaa inatsisitigut akuerisaalermat naammagisimaarnarpoq
Cykeli innaallagiatortoq assartuutitut sunniuteqarluarsinnaavoq, pisut ilaanni biilinut taarsiunneqarsinnaalluni, taamatullu takornariartitsinermik inuussutissarsiornermi atorneqarsinnaalluni
Cykelit innaallagiatortut amerlanerulerneranni aqqusinerni pisuinnaallu aqqutaanni angallattoqarnerulersinnaavoq
Tassunga atatillugu angallannermi mianersuussisaqqullugit kikkut tamaasa kaammattorusuppakka, taamaalillutik cykelit innaallagiatortut taakkua ajutoornernik kinguneqannginniassammata.”
Assartuussinermut ministeri Thomas Danielsen oqarpoq:
”Kalaallit Nunaanni suleqatiga pitsaasumik qanimullu suleqatigilluarpara
Taamaattumik aamma cykelinut innaallagiatortunut tunngatillugu kalaallit kissaataat malillugu inatsisip allanngortinneqarnissaa pingaartissimavara
Peqatigisaanik suliassaqarfinni allani arlalinni maleruagassat nutarterneqarnissaat pillugu oqaloqatigiinneq ingerlaannarpoq. ”
Cykelinut inaallagiatortunut maleruagassat:
Cykeli ataasiinnarmik motooreqarsinnaavoq.
Taamaallaat tukkartortilluni motoori ikiuutissaaq, taamaattoq 6 km/t tikillugu  ikiuuteqarsinnaavoq (pisuttutut sukkatigisoq).
Motoori annerpaamik 750 watt-inik sakkortussuseqassaaq.
25 km/t tikillugu motoori taamaallaat ikiuussinnaassaaq.
Bremsinut, qullernut, atortunullu allanut tunngatillugu nalinginnaasumik sikkilinut malittarisassat atuutissapput.
Cykelertoq cykelertilluni niaquarnaveeqquteqassaaq
Løbehjulit innaallagiatortut aamma aqqusinertigut angallannermut inatsisip atuuffissaanni akuerisaalersinnissaat kissaatigineqartoq, tamanut ammasumik tusarniaanerup nalaani oqaatigineqarpoq
Taamaattoq løbehjulit maannakkut allanngortitsinermi ilaatinneqanngillat, kisianni kingusinnerusukkut allanngortitsinermi ilanngunneqarsinnaallutik.
Meeqqanik isumassuineq suliassatta pingaarnersaraat ataatsimullu akisussaaffigalutigu, Meeqqanut, Inuusuttunut, Ilinniartitaanermut, Kultureqarnermut, Timersornermut Ilageeqarnermullu Naalakkersuisoq, Aqqaluaq B. Egede taama oqarpoq.
Nunatsinni Meeqqat Ulluat juunip aallaqqaataani malunnartinneqarpoq
Meeqqanut ulloq pingaartuuvoq, tassani sinerissami illoqarfinni najugaqarfinnilu assigiinngitsuni aaqqissuussat sammisallu pissanganartut misiginissaannut meeqqat, ilaqutariit nalunngisallu katersuutsinneqassapput
Uagut inuiaqatigiittut akisussaaffigaarput meeqqat ulluinnaat isumaqarluartuutinnissaat
Tamatumunnga atatillugu tulluartuuvoq Carl Schambergip taalliaa erseqqissassallugu, taanna ima nipeqartoq:
“Meeqqat pinnguarsinnaatitaallutillu ilinniarsinnaatitaalik, sinnattorsinnaatitaallutillu ilusilersuisinnaatitaalik, inuusinnaatitaallutillu meeraasinnaatitaalik. Taamaallaat meeqqat toqqissisimaffigisinnaasaminni pilluarneq pilersinnaavoq, qanga oqartarnerattut.”
Meeqqat sumi peroriartorsimanersut, kikkut ilaqutarinerai inuunerminnilu suut atugarisimanerai apeqqutaatinnagit pitsaasumik toqqissisimasumillu peroriartornissaannut pisinnaatitaaffeqarput
Meeqqap inersimasutut inuunermut ikaarsaarnissaanut peqqinnartumik ineriartornissaanut pinnguarneq, atugarissaarneq, isumassorneqarneq, pilluarneq, ineriartorneq ilinniarnerlu pingaarutilimmik tunngavissaassapput.
Iliuusissatut pilersaarutit suliniutillu aallartinneqareersut tamarmik, aamma siusissukkut suliniuteqarneq aamma ujartuilluni sulineq massakkut annertuumik ukkatarineqarluartoq  eqqarsaatigissagutsigit uagut inuiaqatigiittut eqqaamassavarput angusagut tulluusimaarutigissallugit, puigornagulu suli angusassarpassuaqarnerput
Meeqqatta toqqissisimanartumiinnissaat aamma pisariaqartitaattut isumassorneqarnissaat, tapersersorneqarnissaat asanninnermillu tuniorarneqarnissaat ataatsimoorluta qulakkiissavarput.
Massakkumut suli takusarpavut meeqqat sumiginnagaasartut, meeqqat qinngasaarneqartartut, meeqqat kaaallutik innartartut, meeqqat tusaaneqanngitsut, meeqqat kinguaassiuutitigut atornerlunneqarlutillu nakuuserfigineqartartut, soorluttaaq meeraqartoq innarluutillit piffissaagallartillugu ikiorneqarnissaminnut periarfissaqartuaannanngitsut
Meeqqat toqqissisimanartumik avatangiiseqarlutik peroriartorsimagaluarpata imaluunniit artornarnerpaamik atugaqaraluarpata meeqqanik tamanik inissaqartitsinissarput tamatsinnut atuuppoq
Sapinngisamik siusinnerpaamik peqataatitsinerpaamillu pitsaasumik toqqissisimanartumillu perorsaanissamik qulakkeerinnissinnaasunik sinaakkutinik toqqissisimanartunik pilersitsinissamut ilaqutariinnik isumassuisunillu ikiuillutalu tapersersuissaagut
Tamanna angussavarput ilaatigut pingaarnertut suliassatut sulianik suliarinnittarnermik siunnerfeqarluta suliaqarnikkut, aamma inissiisarnernik pinaveersaartitsisumik toqqissisimasumillu peroriartortitsinissamik aamma ilaqutariit inuuneqarnissaannik tapersersuisunik piffissaagallartillugu ikiuinissamut isumalluutinik amerlanngitsunik pingaartitsinikkut.
Eqqaamallugu siunissami meeqqat pingaarnertut sakkussarigatsigit!
Meeqqat ulluinnarni, ullumikkut siunissamilu aqqusaartagaannik unamminartunik pingaartitsisa.
Naalakkersuisut Meeqqat Ulluanni ullorsiorluarnissassinnik kissaappaasi.
Aqqaluaq B. Egede.
Peqqinnissaqarfimmi naartusunik isumaginninnermut ernisussanillu kiffartuussinermut iliuusissanut pilersaarusiassatut siunnersuut Naalakkersuisut saqqummiuppaat
Iliuusissanut pilersaarusiami suliassaqarfiit arlallit aamma suliniutit aalajangersimasut ukiuni tulliuttuni naartusunik isumaginninnerup ernisussanillu kiffartuussinerup nukittorsarneqarnissaanut tunngasut saqqummiunneqarput.
”Naartusunik isumaginninneq, ernisussanik kiffartuussineq aamma anaanaasup meeqqallu isumannaatsuunissaat pillugit suliassaqarfiit Naalakkersuisunut pingaaruteqarluinnarput
Ernisussat pillugit suliassaqarfik tamatuma peqatigisaanik Peqqinnissaq pillugu isumaqatigiissummi 2023-mi pingaartinneqarpoq
Taamaammat maanna suliassaqarfimmut iliuusissanut pilersaarutinut siunnersuummik saqqummiussinerput nuannaarutigaara, tassani ilaatigut nunap immikkoortuini peqqissaavinni aamma Dronning Ingridip Napparsimmavissuani sulisut amerlineqarnissaat ukkatarineqarpoq
Ataatsimoorluta iliuusissanut pilersaarut tunngavigalugu nuna tamakkerlugu innuttaasunut iluaqutaasumik naartusunik isumaginninnerup aamma ernisussanik kiffartuussinerup ineriartortinneqarnerinik suliaqarnerup ingerlateqqinneqarnissaanut qilanaarpunga”, Peqqissutsimut Naalakkersuisoq Agathe Fontain oqarpoq
Naartusunik isumaginninnermut ernisussanullu kiffartuussinermut iliusissanut pilersaarut Naalakkersuisut.gl-imi nassaarineqarsinnaavoq.
Nakuuserfigineqarsimasut sumiiffimmi najugaqarfigisaminni qimaaffissaqarsinnaaniassammata, qimarnguinnik amerlanerusunik pilersitsinissaq pillugu Naalakkersuisut kommunillu ataatsimut tunngavissaminnik nassaassapput
Ullumi sineriak tamakkerlugu qimarnguinnik katillugu qulingiluanik peqarpoq, taamaakkaluartoq innuttaasoqarpoq inoqarfinni illoqarfigisaminni toqqissisimasumut qimaaffissaqanngitsunik.
Tamanna tunngavigalugu, Folketingimut ilaasortap Aaja Chemnitzip, Atlantikup Avannaamiuinut Aningaasaliissutaatigut aningaasat 10,5 mio. kronit qulakkeersimavai.
Taamaattumik, sapinngisamik ukioq 2024-mi, sumi qimarnguinnik pilersitsisoqarnissaa paasiniarlugu Naalakkersuisut kommuninik qanimut oqaloqateqassapput:
”Arnat meeqqallu nakuuserfigineqarsimasut qimarnguinnut saaffiginninnissaminnik periarfissaqarput, kisianni ajoraluartumik illoqarfinni tamani qimaaffigisinnaasanik peqanngilaq
Taamaattumik aningaasat taakkua, Folketingimut ilaasortap Aaja Chemnitzip danskit aningaasanut inatsisaannit qulakkeersimasai atorlugit, sineriak tamakkerlugu illoqarfinni assigiinngitsuni sorlerni qimarnguffissanik navianartoqanngitsunik toqqissisimanartunillu pilersitsisoqassanersoq pillugu Naalakkersuisut kommunillu ataatsimut tunngavissarsiussapput”, taama oqarpoq Meeqqanut, Inuusuttunut, Ilinniartitaanermut, Kultureqarnermut, Timersornermut Ilageeqarnermullu Naalakkersuisoq, Aqqaluaq B. Egede.
Qanigisariinni nakuusertarnerup akiorneqarnissaa pillugu iliuusissatut pilersaarut 2023-2027-mi suliniuteqarfigisassanit pioreersunit suliniuteqarfigisaq ataaseq tassaavoq Qimarnguinnik amerlanerusunik pilersitsineq patajaallisaanerlu, suliniuteqarfigisamut pineqartumut aningaasat taakku sunniutaalluassapput.
Tusagassiortut ingerlatsinermilu teknikerit Namminersorlutik Oqartussani kommuninilu, tassunga ilanngullugu KNR-imi atorfeqartut isumaqatigiissutissaata nutaap ukiuni sisamani atuuttussap imarisassai Dansk Journalistforbundip (DJ) Tusagassiuiernermilu Sulisut Peqatigiiffiata (TP) aamma Aningaasaqarnermut Sulisoqarnermullu Aqutsisoqarfiup akornanni isumaqatigiissutigineqarput.
Illuatungeriinnit qitiutinneqarsimapput akissarsiat pisissutaasinnaasut pitsaanerulersinneqarnerat, soraarnerussutisiassat pitsaanerulersinneqarnerat, erninermut atatillugu sulinngiffeqarnermi tamakkiisumik aningaasarsiaqartinneqalernerat kiisalu ilinniaqqinnissamut ilinniagaqaqqinnissamullu periarfissaasa pitsaanerulersinneqarnerat aqqutigalugit akissarsiatigut atugassarititaasut isumaqatigiissutillu tunngavigalugit atorfeqarnermi atugassarititaasut pitsaanerulersinneqarnissaat
Taakkua saniatigut tapisiaqartitaasarnerit aaqqissugaanerat pisariinnerulersinneqarput kiisalu isumaqatiginninniartarnermut isumalioqatigiissitap inassuteqaatai naapertorlugit isumaqatigiissut paasiuminarnerulersinneqarluni.
Isumaqatiginninniartut tamarmiullutik isumaqatiginninniarnerup sakkortuumik ingerlanneqarnera angusarineqartullu naammagisimaarnerarpaat.
Isumaqatiginninniarnermi angusat TP-p ilaasortaasa akornanni maanna taasissutigineqassapput, tamatumalu kingorna isumaqatigiissutip atuutsinneqalinnginnerani Naalakkersuisunit akuersissutigineqassallutik
Tamatuma kingorna isumaqatigiissutip oqaasertassai isumaqatiginninniartunit naammassillugit suliarineqassasut naatsorsuutigineqarpoq
Isumaqatigiissut ulloq 1.april 2024-miit atuutilissaaq, ullorlu taanna aallarnerfigalugu akissarsiat kingumoortumik iluarsiiffigineqassallutik
Apeqqutissaqartoqarpat Aningaasaqarnermut Sulisoqarnermullu Aqutsisoqarfimmi Sulisoqarnermut aamma Isumaqatiginninniarnermi pisortaq Frederik Schmidt, fsch@nanoq.gl aqqutigalugu, saaffigineqarsinnaavoq.
Upernaakkut ataatsimiinnermi ullut ataatsimiiffiusut kingullersaanni naligiissitaaneq assigiinngisitsinnginnissarlu pillugit inatsit nutaaq Inatsisartuni amerlanerussuteqartut akuersissutigaat
Inatsit ulloq 1.juli 2024 atuutilissaaq naligiissitaanerlu pillugu inatsimmik nutarterinermik imaqarluni, tamatumalu peqatigisaanik assigiinngisitsineq akiorniarlugu illersuineq inatsisikkut eqqunneqarpoq aamma innuttaasut Naligiissitaaneq pillugu aalajangiisartunut sulianik saqqummiussisinnaanerat inatsisikkut periarfissinneqarluni.
”Inatsisissatut siunnersuummut Inatsisartuni amerlanerussuteqartut tapersersuimmata annertuumik oqiliallannarpoq nuannerlunilu
Assigiinngisitsivigineqarnissamut nunami innuttaatut tamarmik illersorneqarnissaasa aamma naligiimmik pineqarnerup naligiissitaanerullu siuarsarneqarnissaasa qulakkeerneqarnissaat, Naalakkersuisunut pingaaruteqarpoq
Kiffaanngissuseqarluni kinaassuseqarsinnaaneq aamma assigiinngitsitsivigineqannginnissaq neriuginartumik tamanna immitsinnut kissaatigaarput
Amerlanerpaartaasugut qujanartumik inuunitsinni assigiinngisitsivigineqarneq misigineq ajorparput
Kisianni innuttaaqateqarpugut assigiinngisitsivigineqarnermik misigisartunik taakkulu massakkut imminneq pillutik suliaq Naligiissitaaneq pillugu aalajangiisartunut saqqummiussinnaanngorpaat
Siuariarnerujussuuvoq, taakkununngaannaanngitsoq tamatsinnulli
Inuppassuit ataasiakkaarlutik, NGO´t aamma sullissiviit qasusuillutik inatsisip pingaaruteqassusaa pillugu uparuartuisarnerannut qutsavigiumavakka
Tamatta pilluarta”.
Aqutsiveqarfimmi 1F-imi inuussutissarsiutigalugu inuussutissarsiutiginalugulu nipisannik arnallunniarneq maajip 30-anni 2024 nal. 23.59 unissaaq.
Taamaammat sumiiffimmi tassani maajip 30-anni suannik nipisannillu arnarlunnik ulloq tunitsivik kingulliussaaq.
Paasissutissat annertunerusut pillugit Kalaallit Nunaanni Aalisarsinnaanermut Akuersissutinik Nakkutilliivik oqarasuaatikkut 34 50 00 imaluunniit e-mailikkut gflk@nanoq.gl attaveqarfigiuk.
Kitaata avataani saarullinnik misileraalluni aalisarnermi peqataanissamut qinnuteqarfissaq qaangiutingajalersoq matumuuna Aalisarnermut Piniarnermullu Naalakkersuisoqarfiup eqqaasitsissutigaa.
Peqataanissamut qinnuteqaammik nassiussiffissaq ulloq kingulleq, pingasunngorneq 29/05/2024.
Misileraalluni aalisarneq pillugu paasissutissat qinnuteqarnermilu periusissat uani takusinnaavatit:
Kitaani misileraalluni saarullinniarnissani tunngavigineqartussat piumasaqaatillu aamma atugassarititat peqataanissamullu qinnuteqaqqusissutit (naalakkersuisut.gl)
Containerinut terminalip pioreersup kujataatungaani Qeqertaq Avallermi umiarsualiveqarfiup allilerneqarnissaa Sikuki Nuuk Harbour A/S-imit kissaatigineqarpoq.
Umiarsualiviup allilerneqarnissaa ASN-iliornissamik pisussaaffeqarpoq, tak. Atortut ilaasa avatangiisinut sunniutaannik nalilersuineq aamma avatangiisinik nakkutilliinermut akiliutit pillugit Namminersorlutik Oqartussat nalunaarutaat nr. 5, 27.marts 2013-imeersoq (ASN pillugu – nalunaarut).
Suliniummi pineqarpoq talittarfeqarfimmik nutaamik 300 meterit angullugit takissuseqartumik sanaartornissaq siunissamilu ingerlatsinissaq, kilisaatit imarpikkoortut sullinneqarnissaat pingaarnertut siunertarineqarluni.
Nuup umiarsualiviini ingerlatat amerliartuinnarnerisa malitsigisaanik umiarsualiviup allilerneqarnissaa pisarisaqalerpoq, ilaatigut aalisakkanik tunisassianik nioqqutinillu allanik oqimaatsunik tulaassinermi assartueqqinnermilu suliarinnittarnerup immikkoornerusumik, naleqqunnerusumik, isumannaannerusumik ajornaannerusumillu ingerlanneqartarnissaa pisariaqartinneqarluni.
Kilisaatinut terminalissaq suliniutigineqartoq kilisaatiniunerusoq atorneqartassaaq, aammali umiarsuarnit allaanerusunit atorneqarsinnaassaaq, soorlu oqartussat umiarsuaataannit, ESANI-p umiarsuaataanit eqqakkanik assartuisartunit kiisalu ilaannikkut ilisimasassarsiortut umiarsuaannit.
Talittarfeqarfinni pioreersuni inissaqarniarnerup pitsanngorsarneqarnerata saniatigut kilisaatinut terminalimik pilersitsinermi aalisakkanik tunisassianik tulaassanik Talittarfitoqqap containerinullu terminalip akornanni lastbiilinik assartuinerit malunnaatilimmik ikilisinneqassapput.
Umiarsualivimmik allilerinissaq ASN-iliornissamik pisussaaffiliivoq, taamaattumillu sanatitsisoq ASN-imut nassuiaammik suliaqarpoq suliniutip sanaartornerup nalaani ingerlatsinerullu nalaani avatangiisinut sunniutigisinnaasaanik nalilersuinissaq siunertaralugu.
Innuttaasunik ataatsimiititsineq
Atortut ilaasa avatangiisinut sunniutaannik nalilersuineq aamma avatangiisinik nakkutilliinermut akiliutit pillugit Namminersorlutik Oqartussat nalunaarutaat naapertorlugu sanatitsisoq ASN-imut nassuiaat pillugu innuttaasunik ataatsimiititsisussaavoq, tak. § 9, imm.2, nr. 2.
Sanatitsisoq innuttaasunik ataatsimiititsinermi sumiiffissaq piffissarlu pillugit najukkani tusagassiuutit aqqutigalugit nalunaaruteqassaaq.
Tusarniaaneq
Suliniummut soqutigisaqartut kikkulluunniit tusarniaanermi akissuteqarnissamut kajumissaarneqarput.
Tusarniaanermi akissuteqaatit tiguneqartut Naalakkersuisut tusarniaanernut iserfissiaannut ikkunneqassapput.
Tusarniaanermi najoqqutassat ukuninnga imaqassapput:
VVM redegørelse – Havneudvidelse Nuuk Trawlerterminal
Bilag 1: 
Undervandssprængning
Bilag 2: 
Undervandsstøj fra sprængning
Tusarniaaneq 30.08.2024-mut killilerneqarpoq.
Tusarniaanermut akissuteqaat Nunalerinermut, Imminut Pilersornermut, Nukissiutinut Avatangiisinullu Naalakkersuisoqarfimmut nassiunneqassaaq, elektroniskimik e-mailadressemut pan@nanoq.gl imaluunniit allakkatigut postboks 1614, 3900 Nuuk-mut.
https://naalakkersuisut.gl/Hoeringer/2024/07/0507_havneudvidelse_Nuuk?sc_lang=kl-GL
Fødevarestyrelsenip Kalaallit Nunaanni inuussutissanut aamma uumasunut nakorsaqarnermut suliassaqarfinni sulianik ingerlatsineranut atatillugu aammalu EU-mut nioqqutissanik annissuinissamut akuersissuteqarnermut atatillugu EU-p piumasaqaataanik Kalaallit Nunaata maleruaasinnaanera isumannaarniarlugu, Kalaallit Nunaanniit anninneqartussatut aalajangikkat uumasunit pisut inuussutissat toqunartuisa sinnikuisa annerpaaffissaannut killigititat pillugit Kalaallit Nunaannut nalunaarut kiisalu ilitsersuutitaa suliarineqarput.
Taamaattumik ilanngussat tusarniutigineqarput:
Danmarkip Kalaallit Nunaat EU-p nunat pingajuusut annissuinissamut akuerisaasut allattorsimaffiani allaqqanissaanik ikiorpaa.
EU-p piumasarivaa, nunat annissuisuusut inuussutissani anninneqartussani toqunartut sinnikuinik misissuisarnissaat.
Fødevarestyrelseni ukiut tamaasa inuussutissanit uumasunit pisunit Kalaallit Nunaanni tunisassiarineqarsimasunit misissugassanik tigusisarpoq, Danmarkimi Fødevarestyrelsenip laboratoriaani toqunartut sinnikoqarneranik misissoqqissaarneqartartunik.
Tassunga misissuisarnermut nalunaarut ilassutaassaaq toqunartut sinnikuisa annerpaaffissaannut killigititat Kalaallit Nunaanni inuussutissani uumasunit pisunit toqunartut sinnikuinut attuumassuteqartut aalajangerneqarnissaannut.
Tamatuma saniatigut nalunaarut annerpaaffissatut killigititanik qaangiinermut atatillugu atortitsinermut tunngavimmik tunniussissaaq.
Kalaallit Nunaanni nalilerneqarpoq, savanit, nersutinik aamma nujuartanit (tuttut aamma umimmaat) nukinnut tunngatillugu annissuisinnaaneq eqqarsaatigalugu annerpaaffissatut killiliinissaq naleqquttoq.
Taamaalilluni nalunaarummut missingiutip Naasuneersuni aamma inuussutissani uumasunit pisuni aamma nerukkaatissani toqunartut sinnikuisa annerpaaffissaannut killigititat pillugit Europa-Parlamentetip aamma Rådetip aalajangersagaa (EF) nr. 396/2005, 23.februar 2005-imeersoq aallaavigalugu savanit, nersutinik aamma nujuartanit (tuttut aamma umimmaat) nukinni toqunartut sinnikuisa annerpaaffissaattut killigititat aalajangersapai.
Nalunaarut atuutissaaq, uumasunit taaneqartuni nukiit Kalaallit Nunaanniit anninneqarnissaat aalajangerneqaraangat, kisianni nukiit Kalaallit Nunaanni niurutigineqartussaagaangata atuutissanani.
Toqunartut sinnikuisa annerpaaffissaattut killigititatut aalajangersakkat aamma inuussutissanut sanaanut aamma katitikkanut atuupput, taakkua savanit, nersutinik aamma nujuartanit nukinnik akoqaraangata.
Nioqqutissiani katitikkani toqunartut sinnikuisa eqiterussimanerini, sananerup aamma akoorinerup kingunerisaanik allaanngutit mianerineqassapput, nalilerneqaraangat, toqunartut sinnikuisa annerpaaffissaattut killigititat qaangerneqarsimasut.
Aammattaaq aalajangersarneqarpoq, nukik, annerpaaffissatut killigititanik qaangiisoq, sananeqarsinnaannginnera imaluunniit imerpalallassaalluni savamit, nersutimit aamma nujuartamit nukimmik allamik akuneqarsinnaannginnera imaluunniit nioqqutissianik allanik akuneqarsinnaannginnera.
Ilitsersuut nalunaarummut tapertaassaaq aammalu malittarisassat paasiuminarsassallugit.
Namminersorlutik Oqartussat qinnuigineqarput tusarniut Kalaallit Nunaanni attuumassuteqartunut nassiutissagaat, aammalu tusarniummut akissutit Fødevarestyrelsenimut utertissagaat.
Tusarniummut akissutit utertinneqarnissaannut piffissarititaasumi ulloq kingulleq tassaavoq 23-08-2024.
Fødevarestyrelsenip Kalaallit Nunaanni suliassai pillugit paasissutissat annertunerusut linkimi ataaniittumi nassaarineqarsinnaapput:
https://www.foedevarestyrelsen.dk/OmFoedevarestyrelsen/Organisation/Groenland/Sider/forside.aspx
Qulaani allassimasut pillugit apeqqutissaqarussi tikilluaqqusaavusi Fødevarestyrelseni attavigissallugu  e-mailikkut: 
294@fvst.
https://naalakkersuisut.gl/Hoeringer/2024/07/0207_pesticidrester?sc_lang=kl-GL
Takornariartitsinermut, sumiiffinni nunami aalajangersimasuni zone-nut agguaasarneq il.il.
Ippassaq nassiunneqartumi tusarniaanermi allakkiami ersippoq innersuussineq immikkoortumut § 9, imm.1, nr. 6 aamma 7-imut tunngasoq.
Tamatuma ilaanera kukkuneruvoq.
Taakkua tassaapput suliap ingerlanneqarnerani siusinnerusumi isumaliutersuutit ilaasussaanngitsut.
Siunnersuummi ilaanngillat § 9, imm.1, nr. 6 imaluunniit 7.
Taamaasilluni siunnersuut imaqanngilaq piumasaqaammik najugaqartuunissamik aamma akileraartartuunissamik ingerlatseqatigiiffimmi aqutsisunut imaluunniit ingerlatseqatigiiffiup sulisuinut.
Inatsimmi siunertaavoq Kalaallit Nunaannut takornariartitsisarnerup ineriartortinneqarnerata siuarsarneqarnissaa, kiisalu qularnaarniarneqarluni takornariartitsisarnerup ingerlanneqartarnissaa ilaatigut sillimaniarnermik, peqqissutsimik aamma avatangiisinik isiginiaalluni ingerlanneqartarnissaa, kiisalu aamma takornariartitsisartut inuiaqatigiit kalaallit ineriartortinneqarnerannut tunniussaqartarnissaat.
Siunnersuut periarfissaqartitsivoq Kalaallit Nunaanni takornariartitsisarnerup ineriartortinneqarneranik siuarsaasoqarnissaanik, killiliussat ersarinnerusut iluanni, periarfissaqartitsisunik ineriartortitsineq, ilutigisaanillu isiginiagassanik eqqaaneqartunik suliaqarneq.
Inatsisikkut taamaattumik piumasaqaataalissaaq Kalaallit Nunaanni takornariartitsisarnermik ingerlatsinermut akuersissummik - licensimik peqartarnissaq.
Kiisalu aamma siunnersuutigineqarpoq akuersissummik pigisaqartunut piumasaqaataassasoq maani najugaqartuuneq Kalaallit Nunaannullu tamakkiisumik akileraartartuuneq.
Ilutigisaanillu siunertaavoq inatsimmi pisinnaatitsisoqarnissaa nunap immikkoortuini sumiiffinni zone-nik taaneqartunik aaqqissuussisoqartarnissaanut malittarisassiortoqarnissaa.
Zone-nik aaqqissuussinerit qularnaassavaat inuussutissarsiornikkut ingerlatsiviit allat ingerlatsisinnaanerat isiginiaalluni sumiiffiit qanoq atorneqarsinnaanerinik, sillimaniarnermik, peqqissusissamik, avatangiisinik aamma piujuaannartitsinermik.
Siunnersuut tamanut tusarniaassutigineqarpoq piffissami 24.april -5.juni 2024.
Tusarniaanermi akissutit suliamut ilanngussorneqareerneranni maanna siunnersuut ilassutitut tusarniaassutigineqaqqippoq.
Allannguutit pingaarnerit makkuupput:
Tusarniaassutigineqartuni ilaapput allannguutit immikkut nalunaaqutsigaanngitsut aammali allannguutit nalunaaqutsikkat track and change atorlugu.
Tusarniaanermut akissutinik nassiussinissamut piffissaliunneqarpoq: 
pingasunngorneq 16.juli 2024.Oqaaseqaatigiumasat nassiuteqquneqarput uunga isiin@nanoq.gl assilinerilu uunga odka@nanoq.
https://naalakkersuisut.gl/Hoeringer/2024/07/0207_turisme?sc_lang=kl-GL
Saqqummiunneqarpoq: 
13.juuni 2024
Tusarniaanermi killigititaq: 
aggustip 27-ani 2024 nal.10.00
Naalakkersuisoqarfik: 
Ineqarnermut Attaveqaasersuutinullu Naalakkersuisoqarfik
Tusarniaanermi akissutit nassiunneqassappput: 
box909@nanoq.gl, CC
nmsa@nanoq.gl
’Illuliortiternermik sanaartornermillu inuussutissarsiutilinni piujuartitsinissamut nunami namminermi periusissiaq’ tamanut ammasumik tusarniaassutigineqarluni Naalakkersuisut tusarniaanernut iserfissiaannut ivertinneqarpoq.
Tusarniaanermi akissuteqaatit Ineqarnermut Attaveqaasersuutinullu Naalakkersuisoqarfimmut – box909@nanoq.gl – nassiuteqquneqarpoq, nmsa@nanoq.gl CC-mut ikkullugu.
Tusarniaanermi aggustip 27-ani nal.10 killigitinneqarpoq.
Naalakkersuisoqarfimmiit sullissisut suleqatillu tamarmik kaammattorneqarput, periusissiamut oqaaseqaatinik allannguutissatullu siunnersuutinik nassiusseqqullugit.
Periusissiami suliassaqarfimmi suup tungaanut ingerlatsisoqassanersoq, aammalu qanoq iliorluni piujuartitsiffiunerusumik ineriartortitsisoqassanersoq pillugu suliassaqartunik oqaloqateqarnerup aallartinneqarnissaa tapersersuinissarlu siunertarineqarpoq.
Aallaqqaataaniit inatsisinik nutaanik imaluunniit piumasaqaatinik nutaanik, suliassaqarfimmi sulinermik ajornarnerulersitsisussanik atuutsitsilernissaq siunertaanngilaq.
Periusissiami nunatsinni illuliortiternermik sanaartornermillu inuussutissarsiuteqartut piujuartitsinermik paasinninnerulernissaannut siunnersuutinik, kiisalu suliniutissanik arlalinnik, piujuartitsiffiusumik ineriartortitsinissamut siullertut alloriarfiusussanut siunnersuutinik saqqummiussiffiuvoq.
Periusissiami ataatsimut tunngavissanik, suliaqartut ataatsimoorlutik ineriartortissinnaasaannik pilersitsinissaq anguniarneqarpoq.
Tamatuma peqatigisaanik periusissiaq inuussutissarsiuteqartut unammillersinnaassuseqarnerinut pitsanngueqataassaaq, nunatsinni ineriartornermut naammassinneqataaffiussaaq, kiisalu nunatsinni sumiiffinni pissutsit aallaavigalugit piujuartitsiffiusumik ineriartortitsinissamut iluaqutaassalluni.
https://naalakkersuisut.gl/Hoeringer/2024/06/1306_national_strategi?sc_lang=kl-GL
Matumuuna misissuinissamut misissueqqaarnissamullu akuersissut nutaaq pillugu tusarniaanissamut qinnuteqaat nassiunneqarpoq, tassanilu kissaatigineqarpoq, sumiiffinni akuersissuteqarfimmiittuni imartani taakkununnga attuumassuteqartuni misissuinermik ingerlatat suliarineqartarnissaat.
Misissuinissamut misissueqqaarnissamullu akuersissutinut piumasaqaatit atuuttut naapertorlugit piffinni akuersissuteqarfiusuni nunat taamaallaat nalinginnaasumik ilaasarput.
Imartani itissutsip ilaa aalajangersimasoq qinnuteqareernikkut ilanngun-neqarsinnaavoq.
Maluginiaqquneqarpoq:
Sumiiffik pillugu oqaaseqaatit Aatsitassanut Ikummatissanullu Aqutsisoqarfimmut e-mail til mlsa@nanoq.gl atorlugu kingusinnerpaamik allakkat uku ullulerneqarneranit sapaatit akunneri pingasut qaangiutsinnagit nassiunneqareersimassapput.
Piffissaq tusarniaaffiusoq naammassippat tusarniaanermut akissutit tamarmik qinnuteqartumut nassiunneqarumaarput.
Sumiiffik
Link iserfigiuk paasissutissat nunallu assinga takuniarlugu.
Sumiiffik nunap assingani takuneqarsinnaavoq linkimi “Map” toorlungu.
https://portal.govmin.gl/application/186075 
Ilanngussat 1.
https://naalakkersuisut.gl/Hoeringer/2024/06/1106_M-399?sc_lang=kl-GL
Asasakka Tusarniaaffigisassat
tallimanngorneq ulloq 5.juli 2024.
Siunnersuummut oqaaseqaataasinnaasut uunga e-mailimut nassiuteqquneqarput: 
oed@nanoq.gl cc-lugu mws@nanoq.gl
Eqikkaaneq
Siunnersuutip imaraa akileraaruserinermik ingerlatsineq pillugu Inatsisartut inatsisaata allanngortinnissaa.
Inatsisissatut siunnersuummik pisussaaffilerneqassapput sulisitsisut il.il.nunanit allanit sulisorisanik atukkiussinermik atugaqartut, nunami allami suleqatigisartakkat sorliit sulisorisanik atukkiussineq pillugu isumaqatigiissuteqarfigineqarsimanerat pillugu paasissutissiinissamut.
https://naalakkersuisut.gl/Hoeringer/2024/06/1106_arbejdsudleje?sc_lang=kl-GL
Siunnersuummut oqaaseqaataajunnartussat kingusinnerpaamik Aalisarnermut Piniarnermullu Naalakkersuisoqarfimmeeriissapput:
5.juli 2024, nal.16.00
Siunnersuummut oqaaseqaatit ajornanngippat kalaallisut qallunaatullu allallugit mailikkut uunga nassiunneqassapput: 
APN@nanoq.gl aamma thra@nanoq.gl cc-rlugu imaluunniit allakkatigut uunga:
Aalisarnermut Piniarnermullu Naalakkersuisoqarfik
Imaneq 1A, 701
Postboks 269
3900 Nuuk
Siunnersuut aamma Naalakkersuisut tusarniaanermut nittartagaani takuneqarsinnaavoq uani: 
https://naalakkersuisut.gl/Hoeringer?sc_lang=kl-GL
Siunnersuutip tunuliaqutaa
Inuussutissarsiutigalugu aalisartut, inuussutissarsiutigalugu piniartut inuussutissarsiutigalugulu nunalerinermik ingerlataqartut aallarteqqinnissamut tapiiffigineqartarnerat pillugu inatsisartut inatsisaat 2004-meersuuvoq kingornalu allanngortinneqarnikuunani.
Silap pissusaa annertusisamik unammillernarsimmat aallarteqqinnissamut tapiiffigineqarnissamut inatsisip allanngortinnissaa pisariaqalersimavoq, inatsimmi inuit pineqartut ajornannginnerusumik aningaasatigut ikiorserneqarsinnaanngorlugit.
Siunnersuuteqarnikkut silap pissusaa pissutigalugu aammalu ajunaarnersuartut ittumik pisoqartillugu inuussutissarsiortut naammaginartumik isertitaqarunnaarlutik sunnerneqartut inatsimmi ilaatinneqalissapput.
Siunnersuut 2024-mi aningaasanut inatsimmik tunngaveqarpoq, tassa konto pingaarneq 51.01.04, Aallarteqqinnissamut tapiissuteqartarneq, Aningaasaqarnermut Akileraartarnermullu Ataatsimiititaliap tamatumunnga akuersiteqqaarlugu oqaasertaliussatigut aalisartunut, piniartunut nunalerisunullu silap pissusaa pissutigalugu tassanngaannaq tamakkiisumik imaluunniit annertuumik inuussutissarsiutikkut isertitaqarunnaartunut aningaasatigut ikiorserneqarnissamut periarfissiimmat.
Oqaasertaliussat malittarisassat nutaat inissinnissaasa tungaannut ikaarsaariarnermi utaqqiisaasumik aaqqissuussaapput.
Ajoquserneq, annaasaqarneq, napparsimaneq imaluunniit sulisinnaannginneq namminersortut imaluunniit pisortat tapiissutaannit assigisaanniluunniit matussuserneqarsinnaagaangata imaluunniit matussuserneqarnissaannut periarfissaagaangat Naalakkersuisut aallarteqqinnissamut siunertarineqanngitsumik tapiisinnaannginnerat aamma siunnersuutikkut peerniarneqarpoq.
Tassunga atatillugu aallarteqqinnissamut tapiissuteqarnissamut qinnuteqarnermut killiliussaq atuutsilerneqassaaq aammalu pisut immikkuullarissut ilaasa tapiiffigineqaqattaarsinnaanerannut amerlassusaat qummut killilerneqassallutik.
E-mail: 
apn@nanoq.
https://naalakkersuisut.gl/Hoeringer/2024/06/0606_genetableringsstoette?sc_lang=kl-GL
Kalaallit Nunaannut bil-ersinnaanermut allagartaq (kørekort-i) pillugu nalunaarummut missingiut matumuuna tusarniaassutitut Færdselsstyrelsen-imit nassiunneqarpoq.
Tusarniaanermut piffissaliussaq, ullormi 2.juli 2024-imi killeqarpoq.
Ilaatigut atuagarsornermut misilitsinneq, allattariarsornermik misilitsinnerup ingerlanneqartalersinnaanera aammalu ilinniartut misilitsittut arlallit ataatsikkoortillugit ingerlanneqartarsinnaanera pillugit maleruagassat aalajangersassallugit, nalunaarummut missingiummik siunertaavoq.
Aammattaaq, qallunaat bil-ersinnaanermut allagartaat (kørekort-ii) Kalaallit Nunaanni akuerisaanissaat pillugit maleruagassat, nalunaarummut missingiummik atuutilersinneqarput.
Nalunaarutip imarisaanik itisilerineq
1.
Allattariarsorluni atuagarsuutinik misilitsinerit
Atuagarsornermut misilitsineq allattariarsorluni misilitsinnertut ingerlanneqarsinnaasoq, aammalu ilinniartunit ataatsikkut arlalinnit peqataaffigineqartumik ingerlanneqarsinnaasoq, nalunaarummut missingiummi aalajangersarneqarpoq.
Misilitsinnerit oqaluttariarsornertut aamma kisimiilluni misilitsinnertut ingerlanneqartarnissaat, maannamut maleruagassani aalajangersagaavoq, tamannalu politiini isumalluutinik annertuumik atuinernik kinguneqartarluni.
Taamatuttaaq allattariarsorluni misilitsinnermik atuutilersitsineq, ilinniartunik assigiiaarnerusumik naliliinermik nassataqassaaq.
2.
Kalaallit Nunaanni qallunaat bil-ersinnaanermut allagartaannik (kørekort-iinik) akuersineq
Qallunaat bil-ersinnaanermut allagartaasa (kørekort-iisa) Kalaallit Nunaanni akuerineqarnissaannut piumasaqaammik nalunaarummut missingiummi aalajangersaasoqarpoq.
Siunissami, Kalaallit Nunaanni najugaqaleraangami, qallunaat bil-ersinnaanermut allagartaanik (kørekort-ianik) pigisaqartumut, Kalaallit Nunaanni bil-ersinnaanermut allagartartaarnissaq pillugu piumasaqaateqartassanngitsoq tamatuma kingunerissavaa.
3.
Annikinnerusunik allannguutit
Taaguut ”Politimester-i”, ”Kalaallit Nunaata Politiivi”- nut allanngortinneqarpoq, soorluttaaq ”Peqqinnissamut aamma Avatangiisinut Pisortaqarfik”, ”Peqqinnissamut Naalakkersuisoqarfik”-mut allanngortinneqarluni.
Aammattaaq, aaqqissuisoqarnikkut iluarsiissutinik annikinnerusunik nalunaarummut missingiummi suliaqartoqarpoq.
Inuussutissarsiornermut aammalu innuttaasunut, aningaasaqarnikkut allaffissornikkullu kingunerisassai
Nalunaarut Kalaallit Nunaanni aamma Danmark-imi inuussutissarsiornermut aammalu innuttaasunut, aningaasaqarnikkut kinguneqassanngitsoq, nalilerneqarpoq.
Atuagarsornernut misilitsinnissamut utaqqisarnissaq annikinnerulissammat, allannguutit Kalaallit Nunaanni innuttaasunut ajunngitsumik sunniuteqassasut nalilerneqarpoq.
Allat
Ulloq 1.august 2024 nalunaarut atuutilersinneqassasoq, siunnersuutigineqarpoq.
Oqaaseqaataasinnaasut, j.nr. (allakkiap normua) 2024-632517 ilanngullugu allallugu, kingusinnerpaamik ulloq 2.juli 2024, ankg@fstyr.dk cc.-eerlugu (ilanngullugu nassitsivigalugu), styrelsen-ip (Aqutsisoqarfiup)  hovedmailadresse-anut (pingaarnertut allaffigineqartarfianut) info@fstyr.dk-mut nassiunneqassasut, Færdselsstyrelsen-imit (Angallannermut Aqutsisoqarfimmit) qinnutigineqarpoq.
Missingiummut apeqqutaasinnaasut, Anna Kyhl Gøtske-mut mail-imut ankg@fstyr.dk-mut imaluunniit info@fstyr.dk-mut anngunneqarsinnaapput.
Tusarniaaffigineqartut allattorsimaffiat kakkiunneqarpoq.
Ministereqarfinninngaaneersuunngitsut tusarniaanermut akissutit, tusarniaanerup kingorna ’Tusarniaanermut Nittartartakkami’ tamanut saqqummiunneqarumaarput.
Tusarniaanermut akissuteqarnermi, pineqartup tusarniaanermut akissutaa aamma attavigineqarnissamut paasissutissat ilanngullugit nassiunneqartut, tusarniaanerup kingorna tamanut saqqummiunneqarnissaat isumaqataaffigineqartarpoq.
Nalunaarummut missingiummut tunngassutillit taamaallaat, tusarniaanermut akissutit suliarissallugit Færdselsstyrelsen-i imminut pisinnaatippoq.
Færdselsstyrelsen-ip nutaarsiassaqartitsivia, maleruagassat atuutilersinneqartut pillugit paasissutissanik imaqarpoq.
Nutaarsiassaqartitsivimmut ilanngunnissaq, Færdselsstyrelsen-ip nittartagaani pisinnaavoq.
https://naalakkersuisut.gl/Hoeringer/2024/06/0306_koerekort?sc_lang=kl-GL
Matumuuna Transportministeriap silaannakkut angallanneq pillugu inatsisip allanngortinneqarnissaanut inatsisip Kalaallit Nunaannut atuutilersinneqarnissaa pillugu peqqussummut missingiut tusarniutigalugu nassiuppaa.
Silaannakkut angallanneq pillugu inatsisip allanngortinneqarnissaanut inatsisip Kalaallit Nunaannut atuutilersinneqarnissaa pillugu peqqussummut missingiutip siunertaraa silaannakkut angallanneq pillugu inatsimmut allannguutit, Folketingip ulloq 30.november 2023 akuersissutigisai, Kalaallit Nunaannut atuutilersinneqarnissaat (inatsit nr. 1569, 12.december 2023-meersoq).
Peqqussummut missingiutip silaannakkut angallanneq pillugu inatsisip allanngortinneqarnissaa tunaartaraa, Kalaallit Nunaannut atuuttuusumik, immikkoortuni sisamani:
Siullermik missingiutikkut Havarikommissionip misissuinissamut pisussaaffiata sinaakkutaanik allanngortitsinissaq siunertaavoq.
Siunnersuutikkut Havarikommissionip misissuinissamut pisussaaffia annertusineqassaaq ajutoornerit tamarmik ilaatinneqartussanngorlugit, ajorluinnartunik imaluunniit ilungersunartunik ajutoornernik kinguneqartut, tassunga ilagitillugit silaannakkut angallatinik oqitsunnguanik aamma sportsfly-nik oqitsunik ajutoornerit, taamaattoq ajutoornerit pinnagit, taamaallaat faldskærmit, drageflyt, glideskærmit imaluunniit paratriket akuuffigisaat.
Tulliatut Havarikommissionip suliami annertunerusumik misissuinissaanut transportministerip inassuteqarsinnaanermut piginnaatitaaneranut tunngatillugu silaannakkut angallanneq pillugu inatsimmi aalajangersakkat allanngortinneqarnissaat siunniunneqarpoq.
Allannguutip isumannaassavaa, Havarikommissionip oqartussaqarfittut arlaannaannulluunniit  attuumassuteqanngitsutut ingerlanissaa, ilitsersorneqarnissamut pisussaaffeqarani, aammattaaq transportministerip Havarikommissionimut annertunerusumik misissuisoqarnissaa pillugu noqqaassuteqarsinnaanerata attatiinnarneqarnissaa isumannaarneqassalluni.
Dronet inuussutissarsiutaaneranni ilisimasalinnut suliffittut ukiuni kingullerni alliartorneranut atatillugu, silaannakkut angallanneq pillugu inatsimmi tunngavimmik pilersitsinissaq  siunnersuutigineqarpoq, Kalaallit Nunaannut atuuttumik, dronet suliaqarfiini piginnaatitsissutinik tunniussisinnaanngornissaq, taamalillutik dronet suliaqarfiini suliat, pisortat oqartussaqarfiinut allanut, kattuffinnut namminersortunut, suliffeqarfinnut aamma sulianut ilisimasalinnut tunniunneqarsinnaasunngortillugit, tamanna silaannakkut angallannerup isumannaallisarneqarneranut sunniuteqassanngitsoq nalilerneqarpat.
Kingullertut peqqussummut missingiutip siunertaraa, silaannakkut angallanneq tamaat eqqarsaatigalugu innuttaasut aamma suliffeqarfiit digitalimik aaqqissuussinernik, Trafikstyrelsenip atugassanngortitaanik, aallaaviusumik atuinissaat pillugu transportministeri malittarisassanik aalajangersaanissamut piginnaatinneqarnissaa, taamaaliornikkut sunniuteqarluartumik sulianik ingerlatsisoqarnissaa pitsaanerpaamik tunngavissinniarlugu.
Aammattaaq silaannakkut angallanneq pillugu inatsimmi teknikkikkut / oqaatsitigut ataasiakkaanik allannguisoqarnissaa siunniunneqarpoq, atortutigut sunniuteqartussaanngitsunik.
Tamakkua saniatigut peqqussummut missingiummi § 1, nr. 1- ikkut aamma 12-ikkut siunnersuutigineqarpoq, silaannakkut angallanneq pillugu inatsimmi teknikkikkut aaqqiinissaq, Kalaallit 
Tusarniummut atortussat www.hoeringsportalen.dk-mi pissarsiarineqarsinnaasunngortinneqassapput.
Transportministeriap oqaaseqaataasinnaasut pissarsiarinissaat inussiarnersumik piumasarivaa kingusinnerpaamik 21.juni 2024.
Oqaaseqaatit trm@trm.dk-mut aamma sri@trm.dk-mut nassiuteqquneqarput.
Tusarniaaneq pillugu apeqqutit Simone Ritter-imut sri@trm.
https://naalakkersuisut.gl/Hoeringer/2024/05/2405_luftfart?sc_lang=kl-GL 
Peqqissutsimut Naalakkersuisoqarfimmit matumuuna tamanut tusarniut nassiunneqarpoq siunnersuutissatut missingiut Tupanit nioqqutissat aamma tupanut taarsiunneqarsinnaasut pillugit Inatsisartut inatsisissaattut siunnersuut.
Naalakkersuisoqarfimmit qinnutigineqarpoq siunnersuutitut missingiummut oqaaseqaataajunnartut kingusinnerpaamik 29.maj 2024 tigorusullugit.
Oqaaseqaatit nassiuteqquneqarput uunga pn@nanoq.gl assingallu uunga haed@nanoq.gl
Siunnersuummut tunngaviusoq aamma siunertaq
Pujortarnerup kingunipilui ilisimaneqarluarput.
Nunatta nakorsaaneqarfiata ukimut nalunaarusiaani 2024-meersumi erserpoq, nunatsinni toqqutaasartoq naliginnaanerpaaq tassaasoq kræfteqarneq.
Aamma kræfteqartunut nunat avannarliit kisitsisaataanni NORDCAN-imi erserpoq puakkut kræfteqarneq kræftimik nappaateqartut akornanni toqussutaanerpaat qulit akornanni ilaasoq.
Kræfti pillugu pilersaarutip 2013-imeersup nalilersornera - Kalaallit Nunaanni kræftimut tunngasuni killiffimmi 2020-meersumi aamma nalunaarutigineqarpoq pujartarnermik pissuteqartumik puakkut kræfteqalersarneq pissutaaqataanerpaasoq.
2018-imi innuttaaut peqqissusaannik misissuinermit takutinneqarpoq innuttaasut 52%-ii ullut tamaasa pujortartartuusut.
Taamaalilluni Kalaallit Nunaanni innuttaasut Nunani Avannarlerni innuttaasunut allanut naleqqiullugit ullut tamaasa pujortartartut amerlanersaapput.
Innuttaasunik 2018-imi misissuinermit takuneqarsinnaavoq procentinngorlugit pujortartartut ilaasa amerlanersaat inuusunnerniinnerat, tamannalu ineriartorneruvoq pitsaanngitsoq.
Taamaattumik siunnersuummi angusaqarfiginiarneqartut pingaarnerit tassaapput meeqqat inuusuttuaqqallu.
Siunnersuut pujortartarneq pillugu annertunerusumik aaqqissuussamik pitsaaliuisoqalernissaa siunertaralugu suliarineqarpoq.
Siunnersuummi ajornannginnerusunngortinniarneqarpoq innuttaasup "peqinnartumik toqqaanissaa" tamanna innuttaasup kissaatigippagu.
Siunnersuummi aamma siunertarineqarpoq inuit pujortartarniaratik aalajangersimasut allat pujortarnerisigut putsumik najuussuitinneqannginnissaannik illersornissaat.
Illersuineq ininut tamanit orninneqarsinnaasunut killeqartinneqarpoq, tassami inuup namminneq qinigaannut toqqammavissatut siunnersuut sinaakkusiissammat.
Inuup pujortartarniarnani toqqarsimappagu siunnersuummi uani siunertarineqarpoq taama toqqaasimanerannik ikorfartussallugit peqqinnerulernissamut suliniutinut tunngavissiinikkut soorlu inini tamanit iserfigineqarsinnaasuni pujortarsinnaanermut inerteqquteqarnikkut.
Inuit pujortartarniarlutik aalajangersimasut siunnersuutikkut narrunarsarniarneqanngillat, kisianni inuit ataasiakkaat pujortarfiunngittumiinnissaq qinigaat ataqqiniarneqarluni.
Siunnersuummi immikkoortut pingaarnerit
Siunnersuut siullertut inatsisit atuuttut uku ataatsimoortinneraat: 
Tupa avatangiisinillu tupatorfiunngitsunik isumannaarineq, kiisalu tupanik nioqqutissat nalunaaqutserneqartarneri pillugit Inatsisartut peqqussutaat nr. 10, 14.november 2004- meersoq aamma Pujortarnermik inerteqquteqarneq pillugu Inatsisartut inatsisaat nr. 15, 26.maj 2010-meersoq.
Taamaammat siunnersuummi matumani inatsimmiittut pingaarnerit atuuttooreersut ingerlateqqinneqarput, tamakkununnga ilanngullugit avatangiisit pujortartarfiunngitsut, tupanik nioqqutissanik inunnut 18-init inorlugit ukiulinnut tuniniaaqqusinnginneq, tupanik nioqqutissianik pilerisaarinissamik inerteqquteqarneq, tupanik nioqqutit erseqqissumik kiisalu tupanik nioqqutinik atuinermi navianaatit nalunaaqutserneqartarnissaat.
Tamatuma saniatigut siunnersuummi iliuusissat nutaat makku ilanngunneqarsimapput:
E-cigarettinik e-væskinillu inerteqquteqarneq.
Nioqqutissanik allanik nikotineqartunik inerteqquteqarneq (Nakorsaatit pinnagit).
Sunoorsinut, sukuluussanut aamma tupamut aggukkamut tamuaneqarsinnaasumut (tupanut pujoqanngitsunut) inerteqquteqarneq.
Tupanut akuutissanik soorlu assigiinngitsunik mamassutsinik pujuisalu qalipaasernissaanut inerteqquteqarneq.
Inuusuttut 18-init inorlugit ukiullit tupanik nioqqutissianik il.il.nioqquteqarnermik isumaginnittuunissaannut inerteqquteqarneq.
Cigarettit poortat 20-nik ikinnerusunik nioqquteqarnissamut inerteqquteqarneq.
Siunnersuummut tusarniaassummut sivittuineq: 
Tupanit nioqqutissat aamma tupanut taarsiunneqarsinnaasut pillugit Inatsisartut inatsisaat
Peqqissutsimut Naalakkersuisoqarfimmit matumuuna tamanut tusarniaanermut sivittuut nassiunneqarpoq siunnersuummut Tupanit nioqqutissat aamma tupanut taarsiunneqarsinnaasut pillugit Inatsisartut inatsisissaattut siunnersuut.
Naalakkersuisoqarfimmit qinnutigineqarpoq siunnersuutitut missingiummut oqaaseqaataajunnartut kingusinnerpaamik 24.juni 2024 tigorusullugit.
Oqaaseqaatit nassiuteqquneqarput uunga pn@nanoq.gl assingallu uunga haed@nanoq.gl
Siunnersuummut sivittuinermut tunngaviusoq aamma siunertaq
Siunnersuut sivittuummik tusarniutigineqarpoq, Peqqissutsimut Naalakkersuisoqarfiup maluginiarmagu tupanik ussassaarinermut inerteqquteqarnermut ilassut tak. § 12 tusarniaaffigineqartut tamarmiunngittunit oqaaseqaateqarfigineqarmat.
Siunnersuummi taannarpiaq inuussutissarsiuteqartunut annerusumik minnerusumilluunniit sunniuteqartussaammat pisariaqartinneqarpoq tusarniaanermik sivittuinissaq, qulakkeerniarlugu taakkua pisariaqarsoringunikku tusarniaanermut akissuteqarnissaat.
Tupanit nioqqutissat aamma tupanut taarsiunneqarsinnaasut pillugit Inatsisartut inatsisissaattut siunnersuut tamanut 1.Maj 2014-miit 29.Maj 2024 tungaanut tusarniutigineqarpoq.
Tusarniummut tusarniaaffigineqartunit akissuteqaaluppoq, akissutaasullu Naalakkersuisut tusarniaanermut nittartagaanni nanineqarsinnaapput.
https://naalakkersuisut.gl/Hoeringer/2024/05/0105_tobak?sc_lang=kl-GL
Sullivinnik Nakkutilliisoqarfiup matumuuna nalunaarutit tulliuttut tusarniutigalugit nassiuppai:
Suliassaqarfimmi nalunaarutini attuuttooreersuni nutarterinerit, naleqqussaanerit kiisalu oqaatsitigut aaqqissuussinermut tunngasunik aaqqiinerit pingaarnertut pineqarput.
Qallunaat nalunaarutaanni nutarterinernut kingullernut, nutarterinerit, Kalaallit Nunaanni pissutsit malillugit naleqqussaanerit allannguutigalugit, pingaarnertut naapertuupput.
Nutarterinerit ilaatigut 2016-imi Arbejdsmarkedets Erhverssikring-ip pilersinneqarnerata aamma kingunerisaanik pipput.
Kalaallit Nunaanni sulisilluni ajoqusersinnaanermut isumannaarineq pillugu inatsimmut nalunaarut malillugu suliffimmut suliffimmillu angallassinermi sulisilluni ajoqusersinnaanermut isumannaarinninneq pillugu nalunaarut taamaattoq nutaamik oqaasertaliorneqarpoq, taamaalilluni suliassaqarfimmi qallunaat nalunaarutaannut, Kalaallit Nunaanni pissutsit malillugit naleqqussaanerit allannguutigalugit, naapertuutilerluni.
Nalunaarut taanna inatsiseqartitsinermi pissutsit pillugit imaqarnermigut erseqqissaanernik ataasiakkaanik imaqarpoq, taakkulu ataatsimut isigalugit ajoqusersimasut inatsisitigut inissisimanerannik allannguinngillat. Sullivinnik Nakkutilliisoqarfiup oqaaseqaateqartoqassappat oqaaseqaatit kingusinnerpaamik ulloq 3.Juni 2024 tiguneqarnissaat noqqaassutigissavaa.
Tusarniaanermut akissutit Sullivinnik Nakkutilliisoqarfimmut, adressimut uunga at@at.dk-mut aamma uunga Tor Even Münter-imut tem@at.dk-mut nassiunneqaqquneqarput.
https://naalakkersuisut.gl/Hoeringer/2024/04/2904_arbejdsskadesikring?sc_lang=kl-GL
Nalunaarut Kalaallit Nunaanni ajoqusersinnaanermut sillimmasiisarfinnut qularnaveeqqusiinermut aningaasaateqarfik pillugu inatsimmut tapertaavoq.
Tassani ajoqusersinnaanermut sillimmasiisarfiit aningaasaateqarfimmut akiliisarnissaat aalajangersarneqarpoq.
Ajoqusersinnaanermut sillimmasiisarfiit sillimmasiinernut assigiinngitsunut, soorlu qamutinut motoorilinnut akisussaanermut sillimmatinut aamma ilaqutariinnut sillimmatinut, aningaasanik aalajangersimasunik akiliisartussaapput.
Ajoqusersinnaanermut sillimmasiisarnermik ingerlatsisut inuunermillu sillimmasiisarfinnik ingerlatsisut, sulinermi ajoqusersinnaanermut sillimmasiisartut taakku saniatigut aningaasaateqarfimmut aningaasanik aalajangersimasunik akiliisartussaapput.
Nalunaarut tusarniaalluni allakkiamut ilanngunneqarpoq.
Finanstilsynip Aningaasaqarnermullu Akileraartarnermullu Naalakkersuisoqarfiup siunnersuummut oqaatigisinnaasat kingusinnerpaamik tallimanngornermi ulloq 24.maj 2024 tigoreersimanissaat qinnutigaat.
Oqaatigiumasat e-mailkkut høringer@ftnet.dk oed@nanoq.gl CC-lerlugit imaluunniit allakkatigut Finanstilsynet, Strandgade 29, 1401 København K, Att.: 
Attaveqarfissaq: 
Fawad Aalam
Oqarasuaat toqqaannartoq: 
+45 33 55 84 50
faas@ftnet.
https://naalakkersuisut.gl/Hoeringer/2024/04/2904_garantifond?sc_lang=kl-GL
Sullivinnik Nakkutilliisoqarfiup matumuuna Kalaallit Nunaanni sulinermi ajoqusernermik isumannaarineq pillugu inatsimmik allannguineq pillugu inatsisissatut siunnersuummut missingiut nutaamik tusarniaassutigaa.
Inatsisissatut siunnersuut siusinnerusukkut avataanut tusarniaassutigineqarpoq, aamma tusarniaanermi akissuteqaatit malitsigisaannik ikitsunik teknikkimut tunngasunik malitseqartitsiviusumullu tunngasunik nutarterisoqarpoq.
Tamatuma saniatigut sulinermi ajoquserneq pillugu isumaqatigiissutip september 2022-meersup kinguneranik inatsisissatut siunnersuut immikkoortumi ataatsimi nutarterneqarpoq – danskit sulinermi ajoqusernermik isumannaarineq pillugu inatsisaanni allannguummut assingusumik.
Pineqartoq tassaavoq, sulinermi ajoquserneq pillugu suliani suliarinnittarnermut piffissarititat inatsisitigut aalajangerneqartut, Danmarkimi atorunnaarsinneqartut, aamma Kalaallit Nunaanni atorunnaarsinneqarmata.
Tamatuma kingorna sulinermi ajoquserneq pillugu isumaqatigiissummi september 2022-meersumi suliassat suliarineqartarnerannut piffissarititat aalajangersarneqartut, Arbejdsmarkedets Erhvervssikringip aallaaviatigut eqquutsissinnaanngorpai.
Oqaaseqaatit nassiuteqquneqarput uunga Tor Even Münter på tem@at.dk aamma Torben Berg på tkb@at.dk 
Oqaaseqaatit Sullivinnik Nakkutilliisoqarfimmi kingusinnerpaamik tiguneqassapput ulloq 23.maj 2024.
https://naalakkersuisut.gl/Hoeringer/2024/04/2504_arbejdsskadesikring?sc_lang=kl-GL
Tusarniaanerup nassuiarneqarnera
Naalakkersuisut innarluuteqarnermut politikiat innarluutinik, inuup piginnaasakinnerulersimasup inuiaqatigiinni naapittagaanik, inuiaqatigiinni pilersinneqartunik akimmiffigineqartunik paasinninnermik tunngaveqarpoq.
Taamaattumik taakkunannga akimmiffittaqanngitsumik inuiaqatigiinnik pilersitsinissaq Naalakkersuisut innarluuteqarnermut politikiata siunertaraa.
Inatsisissatut siunnersuummi siunertaasoq tassaavoq inuit innarluutillit amerlanerusunik pisinnaatitaaffeqalernissaat kiisalu inuit innarluutillit inuit pisinnaatitaaffiinit aamma kiffaanngissuseqarnissamut tunngaviusumik pisinnaatitaaffiinik tamakkiisunik pissarsisarnissaat aamma inuit innarluutillit namminersorsinnaanerulernissaasa, ataqqineqarnerulernissaasa naleqarnerulernissaasalu qulakkeerneqarnissaat.
Siunnersuut politikikkut pingaarnertut anguniagassanut aamma Inuit Innarluutillit Pisinnaatitaaffii pillugit Naalagaaffiit Peqatigiit isumaqatigiissutaannut attuumassuteqarpoq.
Aammattaaq siunnersuummi ilaatigut Inatsisartut politikikkut aalajangersakkat amerlasuut, kiisalu inatsisini atuuttuni misilittakkat aallaavigalugit ajornartorsiutit aalajangersimasut malitseqartinneqarput.
Tamatuma saniatigut siunnersuummi ilaatigut inatsimmut tunngatillugu innarluutillit pillugit suliassaqarfimmi pitsanngoriaatsit pillugit 2023-mut aningaasanut inatsit pillugu ilaatigut aningaasanut inatsit pillugu isumaqatigiissut malitseqartinneqarpoq.
Tamatuma saniatigut kommunimi, Namminersorlutik Oqartussani, NGO-ni aamma pisinnaatitaaffiit pillugit suliffeqarfimmi sulisut peqataatillugit oktober 2023-mi ullunut marlunnut avillugu innarluutillit pillugit isumasioqatigiissitsinermi oqariartuutigineqartut ilaat atuutilersinneqarnissaat pillugu siunnersuut siunniussaqarpoq.
Inuit innarluutillit inuit allat assigalugit inuiaqatigiinni, politikimi, aningaasaqarnermi, isumaginninnermi kultureqarnermilu peqataatinneqartarnerat siuarsarneqarnissaat pingaaruteqarpoq.
Taamaattumik inuit innarluutillit ulluinnarni pitsaasumik ingerlalluartumillu pisortaniit ikiorneqarsinnaanissaat tapersersorneqarsinnaanissaallu qulakkeerniarlugu ataavartumik sulissutigineqarpoq.
Ikiorneqarnissamik tapersersorneqarnissamillu pisariaqartitsineq annertuumik allanngorarsinnaapput, kisiannili qanorluunniit pisariaqartitsisoqaraluarpat innuttaasup eqqortumik suliniuteqarfigineqarnissaa pingaaruteqarpoq.
Taamaattumik inuttaasut inatsisitigut isumannaatsuunerat nukittorsarneqarnissaat ataavartumik sulissutigineqarpoq.
Misissuinerit amerlasuut takutippaat pinaveersaartitsinernut inuiaqatigiinnullu tulluarsakkanik ikiorsiissutinut aningaasaliinikkut annertuumik inuttaasutigut, suliatigut aningaasaqarnikkullu iluanaaruteqartarneq.
Siusinaartumik pinaveersaartitsilluni suliniuteqarneq imminut akilersinnaalluarpoq sivisuumillu sunniuteqartarluni.
Taamaattumik siusissukkut iliuuseqartarneq kiisalu malitseqartitsisarneq matumani siunnersuummi suliarineqarsimavoq, tassani siunnersuutip pineqartut qanigisaannik innarluutilimmik paarsisinnaanissaannik periarfissinneqarlutik.Malitseqartitsisarneq siunnersuutigineqarpoq inuusuttoq nammineersinnaanissaanut pitsaasumik ikaarsaarnissaa qulakkeerniarlugu.
Kommunimik ataatsimeeqateqarnermi qitiuvoq inuit innarluutillit ikiorsiissummik kiisalu tapersersorneqarsinnaanermut ilitsersuummik siunnersuummillu tunineqartarnissaat, taamaasillutik nammineq toqqakkaminnik inuuneqarsinnaallutillu inuiaqatigiinni taperseeqataanissaannut peqataanissaannullu periarfissiisumik pingaarutilimmik inuuneqarsinnaaniassammata.
Naalakkersuisunut pingaaruteqarsimavoq siunnersuut imatut ilusilersorneqassasoq, taamaasilluni kommunimi isumalluutaareersunik pitsaanerpaamik atuisinnaanermut nukittorsaanissamullu sinaakkusersuisoqarluni.
Siunnersuut sulianik digitaliseriisarnissamik siunnersuuteqarneratigut inunnut innarluutilinnut tapersersuinissaq pillugu inatsimmik eqquutsitsinissamut periarfissanik pitsaanerulersitsivoq.
Siunnersuummi aalajangersakkat nutaat pineqarput:
Siunertaq: 
Inatsisartut inatsisaanni isumaginninnermut suliassaqarfiup iluani, aammali suliassaqarfinni allani, Inatsisartut inatsisaat manna malillugu tapersiisarnikkut, inuit innarluutillit inuttut pisinnaatitaaffiisa piviusunngortinneqarnissaat kissaatigineqarpoq.
Inunnik innarluutilinnik Inatsisartut inatsisaat malillugu tapersiisarnerit pisariaqartitanik pingaarnerpaanik matussusiinissamik siunertaqarsinnaapput, assersuutigalugu inuttut eqqiluitsuunissamik qulakkeerinninnerit imaluunniit inuit innarluutillit nerisarnissaannik qulakkeerinninnerit.
Taamatut ataqatigiinnerni pingaaruteqarpoq kommune pisariaqartitsinernut pingaaruteqartunut taamaattunut tapersiinissaq pillugu aalajangiisoq, aammalu sulisut tapersiissummik ikiuuttut, inuup inuttut pisinnaatitaaffii ukkatarissagaat.
Tapersiinerup assersuutigalugu inuup inuiaqatigiinni politikikkullu inuunernut peqataasinnaatitaaneranik aamma qulakkeerinnittuuvoq.
Oqartussaasut isumaginninnermut suliassaqarfimmi sulinerannut tunngatillugu inuit innarluutillit pisinnaatitaaffiisa sunut tamanut tunngasuni qulakkeerneqarnissaannut pisussaaffilerneqarput.
Periarfissaatillugu najugaqarfissamik nammineq toqqaasinnaanerannut tapersersuineq
Sullinniakkat amerlillugit
Nassuiaatit:
Tusarniaaffigineqartut inatsimmut tunngatillugu taaguutinik allanik, nassuiarneqarnissaannik kissaatigineqartut siunnersuutigisinnaavaat
Qulaajaaneq
Siusissukkut iliuuseqartarneq
Nakorsamit misissorneqarneq
Illersuisoq
Utaqqiisaasumik inissiisarfik
Najugaqatigiiffik
Najugaqatigiiffiit illersugaasut
Ulloq unnuarlu neqeroorut
Kalaallit Nunaata avataani najugaqarfissatut neqeroorummiinneq
Kinguaassiutitigut atornerluisarnermik pinaveersaartitsineq isumaginnittarnerlu
Inigisap ilusilersorneqarnera
Ikiuutit
Qamutit motoorillit
Eqimattakkuutaanut ikiorsiissutinik tapersiissutinillu neqeroorutit
Isumaginninnikkut perorsaalluni killiligaasumik inunnut ataasiakkaanut ikiorsiissutinik tapersiissutinillu neqeroorneq
Pikkorissartitsinerit siunnersuinerlu
Suliffissaqartitsinermut, sammisassaqartitsinermut katerisimaaqateqarnissamullu neqeroorutit
Ataatsimoortumik angallassinermik aaqqissuussineq
Ingiallorteqarneq
Malitseqartitsineq
Qanigisamik innarluutilimmik paarsineq
Tikeraarluni angalanerit
Sakkortusisamik inummut sammititamik nakkutilliineq
Ulloq unnuarlu neqeroorutinut suliassaqarfiup ineriartortinneqarnissaanut nuna tamakkerlugu periusissamik suliaqarneq
Kisitsisitigut paasissutissanik ukiumoortumik nalunaarsuineq
Misiligutitut aaqqissuussinerit
Inunnut innarluutilinnut suliassaqarfimmi inatsisitigut sinaakkutit siunnersuummi annertuumik nutarterneqarput, aammalu inuit innarluutillit tamarmik ataqqinassuseqartumik inuuneqarlutik inuttullu allatut pisinnaatitaaffeqarlutik periarfìssaqartitaallutillu inuunissaannut tapersiinissamut kommunit Naalakkersuisullu periarfìssaat nutaat pitsaanerusullu imaralugit.
Taamatuttaaq inatsisip atoruminarnerulernissaa pillugu siunnersuut ilusilersugaavoq, ilaatigut inatsisissatut siunnersuummi nalunaarummit marlunnit aalajangersakkanik suliaqartoqarneratigut.
Maluginiaqquneqarpoq siunnersuut uannga “§ 5. Pisortat illuutaat atortorissaarutaataallu sapinngisamik ima aaqqissuunneqassapput inuit innarluutillit isersinnaanissaat atuisinnaanissaallu qulakkeemeqassalluni” naapertuummat.
Matumunnga pissutaavoq inissiat ineqarfiillu isumaginninnermiinnatik inissiat ineqarfinniimmata.
Tusarniaaneq pillugu nalinginnaasut
Tusarniaanermut oqaaseqaataasinnaasut Meeqqanut Inuusuttunullu Naalakkersuisoqarfimmut iian@nanoq.gl, uunga assilinera ilanngullugu Himaginiy Ajirath Kugan hina@nanoq.gl aamma Kirsten Olesen-Nzulumike kiol@nanoq.gl nassiunneqassapput
https://naalakkersuisut.gl/Hoeringer/2024/04/2304_stoette_handicap?sc_lang=kl-GL
Aatsitassarsiorluni misissuinissamut annertusitsinissaq qinnutigineqarpoq 2015-08.
Akuersissut tunniunneqassappat, qinnuteqartoq tamatuma kingorna asimi suliaqarnissamut qinnuteqassaaq, soorlu biilernissamut, timmisartornissamut, sumiiffimmi qillerinissamut aamma qaartiterinissamut.
Qinnuteqartuttaaq misiliutinik misissugassanik suliaqarnissaq pillugu qinnuteqassaartaaq (avammut nioqquteqarneq).
Ingerlatassat Aatsitassanut Aqutsisoqarfimmit akuerineqassapput.
Oqaaseqaatit Aatsitassanut Ikumatissanullu Aqutsisoqarfimmut mlsa@nanoq.gl-mut kingusinnerpaamik allakkap nassiunneqarneraniit sap.ak. 3-t qaangiutsinnagit nassiunneqassapput.
https://portal.govmin.gl/application/185544
Aatsitassarsiorluni misissuinissamut atugassarititaasut nalinginnaasut
Kalaallit Nunaanni aatsitassat (ikummatissiassat ilaanatik) pillugit aatsitassarsiorluni misissuinissamut akuersissummut atugassarititaasuni nalinginnaasumi § 3 imm.301-303 naapertorlugit, aatsitassanut kisermaassisussaatitaalluni aatsitassarsiorluni misissuinissamut akuersissummut makkua atuupput:
301.
Akuersissut piffissami akuersissummi allassimasumi atuuppoq 302.
Piffissap siulliup (ukioq 1-5) naanerani pisinnaatitsissummik pigisaqartoq sumiiffimmut tassunga aammalu aatsitassanut taakkununnga ukiuni 5-ini nutaamik akuersissummik, […] tunineqarnissamut pisinnaatitaavoq.
Akuersissummut piffissaliussaq nutaat ukiut 6-10-tut naatsorsuunneqassaaq 303.
Piffissap aappaata (ukioq 6-10) naanerani pisinnaatitsissummik pigisaqartoq ukiunut 11-12, 13-14 aamma 15-16 ukiuni 3-ini nutaamik akuersissummik tunineqarsinnaavoq […] 
Kisiannili pisinnaatitsissummik pigisaqartoq akuersissutinik taamaattunik tunineqarnissamik piumasaqarsinnaanngilaq, takuuk aatsitassanut ikummatissanullu inatsimmi § 15, imm.1.
Asimi ingerlatassat suussusaat
Ingerlatassat makkua Aatsitassanut Aqutsisoqarfimmit akuersissuteqarfigineqarani suliarineqarsinnaapput:
Ingerlatassat allat tamarmik Aatsitassanut Aqutsisoqarfimmit akuersissuteqarfigineqassapput, ilaatigut:
Matuma siuliani allattuiffik tamakkiisuunngilaq aammalu pingaarnersiuiffiunani.
Pisinnaatitsissummik pigisaqartoq ingerlatassatut pilersaarutigineqartut avatangiisitigut sunniutissaannik nalilersuinermik suliaqassasoq, akuersissuteqarnermut tunngavissat ilaattut Aatsitassanut Oqartussaqarfik piumasaqaateqarsinnaavoq.
Avatangiisitigut sunniutaasussanik nalilersuineq taanna akuersissuteqarnermut ilaatinneqassaaq.
Aalajangersagaq taanna ingerlatassanut pingaartumik avatangiisiut sunniuteqartussanut atuuppoq, assersuutigalugu qanoq issusaat, annertussusaat sumiiffiat aamma piffissaq suliaqarfiusussaq pissutigalugit.
Aatsitassanut Aqutsisoqarfiup akuersissutaasa pisussaataajanngilaat akuersissutaateqartup, aatsitassanut inatsisip saniatigut, inatsisaasut allat malillugit pisariaqartunik akuersissuteqarnernik imaluunnit akuersissutinik, pissarsiniarnissaa.
https://naalakkersuisut.gl/Hoeringer/2024/04/2204_m397?sc_lang=kl-GL
ICES-ip (International Council for the Exploration of the Sea) Irmingip Imartaani suluppaakkanik ikerinnaasiortunik pisaqartoqartannginnissaa ukiuni arlaqartuni innersuussutigisarsimavaa.
Taamaakkaluartoq Ruslandermiut suli taakkunannga aalisartarput, arriitsumillu aalisagaqatigiit taakku ikiliartortillugit.
Taamaammat NEAFC-mi (North East Atlantic Fisheries Commission) aalajangiunneqarsimavoq, usinik nuussisarneq umiarsualivinnilu allatigut kiffartuussisarneq inerteqqutaalissasoq, kiisalu imaani usinik nuussisarneq aamma orsersuisarneq imaluunniit angallatit nunagisamik erfalasuinik atuisut nunaqqatimik angallataannut pineqartunik pisaqarsimasunut ikiorsiissuteqarnerat inerteqqutaalissasoq.
Kalaallit Nunaat Savalimmiut peqatigalugu Grønland DFG-mi (Denmark in respect of the Faroe Islands and Greenland) sinniisuutitaqarpoq.
DFG inerteqquteqalernissamut taaseqataasimavoq, taamaammallu Kalaallit Nunaanni inatsisitigut siunnersuummik atuutsitsilernissamut pisussaaffeqartoqarpoq.
Taamatut nalunaarusiornikkut Kalaallit Nunaata pisussaaffini naammassivaa.
https://naalakkersuisut.gl/Hoeringer/2024/04/0404_forbud_mod_omladning?sc_lang=kl-GL
Avatangiisinik innarlitsaaliuineq pillugu inatsisartut inatsisaanni nr. 9-mi, 22.novembari 2011-meersumi, kingusinnerusuttut Inatsiartut inatsisaatigut nr. 16-ikkut, 1.decembari 2021-meersukkut allannguuteqartinneqartumi § 10, imm.1, nr. 6, 20 aamma 27, § 11, § 28, imm.3, § 34, nr. 1 og 2, aamma § 56, imm.1, kiisalu pinngortitamik illersuineq pillugu Inatsisartut inatsisaanni nr. 29-mi, 18.decembari 2003-mi § 39, imm.5, aamma § 46, imm.1 aamma 2 naapertorlugit aalajangersarneqarput:
Atuuffia
§ 1. Nalunaarut manna Ilulissani imeqarfiup killeqarfianut atuutsinneqarpoq.
Imm. 2. Nalunaarut manna aamma Ilulissani UNESCO-p nunarsuarmiunut kingornussarititaanut killeqarfinnullu tassunga attuuttunut atuutsinneqarpoq.
Qamuteralaat illiniliuutillu atorlugit angallanneq
§ 2. Kommunalbestyrelsip tamanut nalunaaruteqarnerani angallavittut illiniliat 4 meterinik silissusillit, ilanngussami takuneqarsinnaasut iluanni qamuteralaat illiniliuutillu atorlugit angalasoqarsinnaavoq.
Imm. 2. Imm. 1 naapertorlugu nalunaaruteqartoqassappat, piumasaqaatit uku naammassineqarsimassapput:
Nunap qaava qerisimasoq, apummik qallerneqarsimasoq, aammalu naasunik nunallu qaavanik akornusiisoqarsinnaajunnaarlugu angalasoqarsinnaasoq kommunalbestyrelsimit uppernarsarneqarpat.
Kommunalbestyrelsip illernit angallavissat piareersarsimappagit, aammalu ersarissumik nalunaaqutsersorsimappagit.
Angallannermi kuuit, imeqarfinnik pilersuisuusut ikaarlugit angallattoqalinnginnerani qerisimasut kommunalbestyrelsimit uppernarsarneqarpat.
Imm. 2. Angallannermut illiniliamut tungujortumut taarsiullugu angallannermut illiniliap tunguusap sapinngisamik atorneqarnissaa qulakkeerniarlugu kommunalbestyrelsi naammaginartumik iliuuseqassaaq.
§ 3. Angallannermut illinniliat pisareersarneqarnerini nalunaaqutsersorneqarnerinilu suliassat, illiniliornermi pisariaqartinneqartuniittut kisimik suliarineqassapput.
Imm. 2. Ajutoornissaq pinaveersaartinniarlugu kommunalbestyrelsi angallannermut illiniliani illiniliuutit atorlugit ingerlaavartumik manissaasassaaq.
§ 4. Angallannermut illiniliani ilanngussami takuneqarsinnaasuni angallannerit taamaallaat akuerineqarsinnaapput, piumasaqaatit uku malinneqarpata:
Qamutit assakaasullit nakkutigineqaratik qimanneqassanngillat.
Angallannermi naasut ajoquserneqarsinnaassanngillat, tassungalu ilanngullugu sakkortuumik sangunerit, sukkassarnerit uneriataarnerillu pinaveersaarneqassapput.
Uuliamik tunisassiat akuutissallu allat mingutsitsinissamut ulorianaatillit uninngatinneqassanngillat.
Eqqakkanik qanorluunniit ittunik qimatsisoqassanngilaq.
Akuutissanik avatangiisinut ajoqusiisinnaasunik assartuussisoqassanngilaq, tassanili ikummatissanik angalanermut atugassanik assartuussinerit pineqanngillat.
Qamuteralaat illiniliuutillu mingutsitsisinnaanerup sapinngisamik killilerlugit ilusiligaassapput aserfallatsaalineqassallutillu.
Hydraulikuuliamik pinngortitami arrorsinnaasumik atuisoqassaaq.
§ 5. Kommunalbestyrelsi angallattoqarsinnaanersoq pillugu tamanut paasissutissiinissamut pisussaapput.
Imm. 2. Kommunalbestyrelsi angallannermut, nalunaarummi matumani pineqartumut sukumiisunik piumasaqaateqarsinnaapput, taassumalu ataani angallanneq assartuussinermi siunertanut aalajangersimasunut killilersinnaallugu.
Imm. 3. Kommunalbestyrelsi tamanut naammaginartunik ilitsersuissaaq, tassungalu angallannermut illiniliat atorneqarnissaat, mingutsitsinernik nalunaaruteqartarnissaq aammalu mingutsitsisoqartillugu isumaginninnissamut kommunalbestyrelsip upalungaarsimanera pillugit paasissutissiinissat ilaatinneqarput.
Nakkutilliineq misissugassanillu tigusisarneq
§ 6. Kommunalbestyrelsi angallannernik, nalunaarummi matumani pineqartunik nakkutilliissaaq.
§ 7. Naalakkersuisut kommunalbestyrelsip pisinnaatitaaffiisa suliassaasalu nalunaarut manna naapertorlugu isumagineqarnerinik, aammalu § 8 naapertorlugu imermik misissugassamik tigusarnerit ingerlanneqarnerinik nakkutilliissapput.
Imm. 2. Naalakkersuisut kommunalbestyrelsip pisinnaatitaaffiinut suliassaanullu sukumiinerusumik piumasaqaateqarsinnaapput, taakkununngalu piumasaqaatit ukununnga tunngasut ilaapput:
Angallannermut illinilianik piareersaaneq nalunaaqutsersuinerlu.
Inunnut tamanut ilitsersuineq.
Upalungaarsimanermi pilersaarutit aamma mingutsitsinermik akiuiniarluni atortut.
Kommunalbestyrelsi nakkutilliinerata annertussusia ingerlanneqarneralu.
§ 8. Naalakkersuisut imermik akuiarneqanngitsumik imerneqarsinnaasumillu misissugassanik saniatigut tigusisarnissamut piumasaqaateqassapput.
Imermi misissugassat tunngavissallu misissoqqissaagassat amerlassusissaat sukumiisut kommunalbestyrelsimut, Nakorsaaneqarfimmut, Kalaallit Nunaanni Nersutit Nakorsaqarnermut Inuussutissanullu Oqartussaasut, kiisalu Nukissiorfiit siumoortumik tusarniaaffigereernerisigut aalajangersarneqassapput.
Imm. 2. Misissugassanik tigusisarneq imermut imerneqarsinnaasumut Namminersorlutik Oqartussat nalunaarutaanni misissugassanik tigisisarnermut piumasaqaatit naapertorlugit Nukissiorfinnit isumagineqassaaq.
Imm. 3. Kommunalbestyrelsip Nukissiorfiit misissugassanik tigusisarnermut aningaasartuutaat matussusissavai.
Upalungaarsimaneq mingutsitsinernillu akiuisarneq
§ 9. Kommunalbestyrelsi mingutsitsisoqartillugu isumaginninnissamut upalungaarsimanermut pilersaarusiussaaq.
Imm. 2. Upalungaarsimanermut pilersaarummi mingutsitsisoqartillugu imaluunniit mingutsitsisoqarnissaanut ulorianartorsiortoqartillugu pilertortumik pitsaasumillu suliniuteqarsinnaaneq qulakkeerneqassaaq.
§ 10. Suliat nalunaarummut matumunnga tunngassuteqartut mingutsitsinermik kinguneqarpata, tassungalu ilanngullugu uuliamik akuutissanilluunniit imerpalasunik navianaatilinnik allanik mingutsitsisoqarpat, kommunalbestyrelsi pisussaavoq erngerluni mingutsitsinerup pisup salinnissaa qulakkiissallugu.
§ 11. Mingutsitsisoqartillugu kommunalbestyrelsip piaarnerpaamik Naalakkersuisoqarfik avatangiisinut akisussaasuusoq nalunaarfigissavaa.
Aamma imeqarfiup killeqarfiata iluani mingutsitsisoqarpat kommunalbestyrelsi piaarnerpaamik Nukissiorfinnut nalunaaruteqassaaq.
Atuuttussanngortitsinermut aalajangersakkat
§ 12. Nalunaarut manna xx.xxx 2024-mi atuutilerpoq.
Namminersorlutik Oqartussat, ulloq xx.
https://naalakkersuisut.gl/Hoeringer/2024/04/0304_bekendtgoerelse_om_vinterkoersel?sc_lang=kl-GL
Inuussutissarsiornermut, Niuernermut, Aatsitassanut, Inatsisit Atuutsinneqarnerannut Naligiissitaanermullu Naalakkersuisoqarfik (ataani Naalakkersuisoqarfittut taaneqartassaaq) matumunnga tamanut tusarniaassummik siunnersuusiarisaminnik nassiussaqarpoq:
Isumaginnittoqarfiup aqunneqarnera aaqqissuussaaneralu pillugit Inatsisartut peqqussutaata allanngortinneqarnissaanut, Inissianik attartortitsisarneq pillugu Inatsisartut peqqussutaat pillugu Namminersorlutik Oqartussat nalunaarutaata allanngortinneqarnissaanut, Unammilleqatigiinneq pillugu Inatsisartut inatsisaata allanngortinneqarnissaanut, Siusinaartumik pensionisiat pillugit Inatsisartut inatsisaata allanngortinneqarnissaanut, Pisortat Pisiortortarneranni Neqerooruteqartitsinermi Maalaaruteqartarfik pillugu Inatsisartut inatsisaata allanngortinneqarnissaanut, Pinngortitamik illersuineq pillugu Inatsisartut inatsisaata allanngortinneqarnissaanut siunnersuutit (Suleriaatsit inissinneqartarneri pillugu inatsisinik allannguineq)
Unammilleqatigiinnermut Ataatsimiititaliap suliassai pillugit Namminersorlutik Oqartussat nalunaarutaannut siunnersuut
Ineqarneq pillugu maalaaruteqartarfiup sulinera pillugu Namminersorlutik Oqartussat nalunaarutaannut siunnersuut
Siusinaartumik pensionisiaqarnermut maalaaruteqartarfik pillugu Namminersorlutik Oqartussat nalunaarutaannut siunnersuut
Pinngortitap illersorneqarnera pillugu naammagittaalliuuteqartarfik pillugu Namminersorlutik Oqartussat nalunaarutaannut siunnersuut
Tusarniaassummut oqaaseqaatit Naalaakkersuisoqarfimmut kingusinnerpaamik ulloq 23.april 2024 nassiunneqarsimassapput.
Oqaaseqaatit uunga mailerluni nassiunneqassapput isiin@nanoq.gl
Siunertaq: 
Inatsisartut Inatsisaannut siunnersuut maalaaruteqartarfiup aalajangiisartullu allatseqarfiisa maalaarutinik suliaqarnerinut sukkatsisaataanissaa siunertarineqarpoq, tamannalu innuttaasunut suliffeqarfinnullu iluaqutaasussaalluni, tassani sullissineq pilertornerusumik assigiimmillu nalingiisitsilluni sullissineq ingerlanneqalersinnaaniassammat.
Siunnersuut maalaaruteqartarfinnut, siunnersuummi eqqaanertunut, suleriusissaat namminneq inatsisitigut tunngavissaqarlutik inissititersinnaaniassavaat.
Ullumikkut tamanna Naalakkersuisuniit suliarineqartarpoq, taakkunannga maalaaruteqartarfiit arlallit suleriusissaat inissititertarmassuk, taamaasilluni aalajangiisartut maalaaruteqartarfiillu tamarmik immikkut suleriuseqarlutik.
Maannakkut suleriuseq atorneqartoq pissusissamisooranilu ingerlatsinermi oqimaatsumik ingerlanneqarpoq, taamaattumik assigiimmik sukkanerusumillu aamma ajornannginnerusumik suleriuseqarnissaq kissaatigineqarluni.
Nalunaarutit sisamat pillugit siunnersuutit
Inatsit ataatsimoortup pilersinneqarnissaanut siunnersuut atuutsinneqalerpat nalunaarutit sisamat atorunnaarsinneqassapput.
Nalunaarutinut siunnersuutit nutaat sammineqartuni nalunaarutit atuuttut aallaavigalugit siunnersuutigineqarput.
Nalunaarutinut siunnersuutit nutaat suleriutsinut tunngasunik paragraffitaqanngillat.
Nalunaarutini atuuttuni oqaatsit atorneqartut nalimmassarneqarput, tamannalu pisariaqarsimavoq, assersuutigalugu ”Landstinget” ”Inatsisartut”-nut allanngortinneqarsimalluni aamma ”Landsstyret” ”Naalakkersuisut”-nut allanngortinneqarluni.
Aammattaaq inatsisitigut nalunaarutini atuutsinneqareersunut siunnersuutini iluarsisaqalaarnikuuvugut.
Nalunaarutinut siunnersuutit nutaat suliarineqarnerini inatsisinik katerssat atuutsinneqalernissaa siunertarineqarpoq, aamma nalunaarutini atuutsinneqareersuni allannguutissatut siunnersuutigineqartut allannguutigineqareerpata, annikinnerpaamik allanngueqqittoqartarnissaa siunertarineqarluni.
https://naalakkersuisut.gl/Hoeringer/2024/03/2603_4_bkg?sc_lang=kl-GL

---
Aqqusinniatigut angallannermut aqutsisoqarfiup matumani nassiuppaa qamutit assakaasullit angissusii, akseliinut oqimaassutsimikkut naqitsineri tamakkiisumillu oqimaassusii pillugit nalunaarutip allanngornissaanut nalunaarutissamik missingiuusiaq pillugu tusarniaassut.
Tusarniaanermut atatillugu akissuteqarnissamut killilunneqarpoq 18.april 2024
Kalaallit Nunaanni politiit kissaateqarnerat tunngavigalugu Kalaallit Nunaanni aqqusinertigut angallannermut atatillugu nutarterinissamut kontaktudvalgimit  (katitigaasumik ataatsimiititaliaq) inassutigineqarpoq akselit nammattuuneranut, bogietrykimik taaneqatartup (killiliussat qaangerlugit naqitsisuusut) kalitaqarnissamullu killiliutitaasut qaffanneqassasut, taamatut iliornikkut maanna nalunaarutaasoq 1979-imeersoq ullutsinnut naleqqunnerusunngortikku-mallugu.
Oqimaassutsinut atatillugu killiliussaasut qaffannerisigut, Kalaallit Nunaanni politiit ikinnerusunik akuersissutinik suliaqartalissapput, killiliussanit qaffasinnerusunik pisoqassatillugu.
Nalunaarutissatut missingiuussami oqimaassutsinut tunngasut qaffanneqarput Kalaallit Nunaanni aqqusinertigut angallannermut kontaktudvalgip inassutai naapertorlugit.
Kiisalu oqaasissiornerit inatsisinullu attuumassuteqartut iluini minnerusunik allannguilluni naqqissuisoqarpoq.
Nalilerneqarpoq allannguutit Kalaallit Nunaan-ni inuutissarsiortunut pitsaasumik sunniuteqarumaartut, immikkut akuersissutinik piniartarnissat ikilisussaassammata.
Siunnersuutaavoq, nalunaarusiaq atuutilersinneqassasoq ulloq 1.juni 2024.
Aqqusinertigut angallannermut aqutsisoqarfik qinnuteqarpoq, pineqartoq pillugu oqaaseqaatit aqutsisoqarfiup pingaarnertut najugaqarfianut nassiunneqassasut, uunga info@fstyr.dk, assilineralu uunga nassiullugu mahj@fstyr.dk kingusinnerpaamik ulloq 18.april 2024, ilisarnaasiullugu allallugu j.nr. 2023-541279.
Missingiuusiamut apeqqutigiumasinnaasat ingerlatinneqarsinnaapput uunga Martin Henrik Jensen mahj@fstyr.dk imal. uunga nassiunneqarsinnaallutik info@fstyr.dk.
Aqqusinikkut angallannermut aqutsisoqarfiup akissutit allannguutinut tunngasut taamaallaat suliariniarpai.
Aqqusinertigut angallannermut aqutsisoqarfik nutaarsiassiissumik nassiussaqassaaq ilisimatitsissutigalugit maleruagassatut aaliangiussat.
https://naalakkersuisut.gl/Hoeringer/2024/03/2103_koeretoejer?sc_lang=kl-GL
Angallannermut aqutsisoqarfiup matumani nassiuppaa Kalaallit Nunaanni qamutit (motoorillit aqqusinertigut angallataasartut) qanoq aaqqissuussaanissaannut atortulersorneqarnissaannullu nalunaarutip allanngornissaanut missingiuusiaq pillugu tusarniaassut
Kalaallit Nunaanni Politiit aammalu Inissiaateqarnermut attavilersuinermullu Naalakkersuisoqarfiup qinnuteqarnerat tunngavigalugit Kalaallit Nunaanni aqqusinikkut angallanneq pillugu nutarterinissamut kontaktudvalgi (Sammisamut atatillugu akuleriiaagaasumik ataatsimiititaliaq) inassuteqarpoq Kalaallit Nunaanni elcykelinut (Cykelit innaallagiatortumik motorillit) pillugit malittarisassiortoqassasoq.
Ullormi manna tikillugu Kalaallit Nunaanni elcykelinut atatillugu immikkut malittarisassaqanngi-laq, taamaattumillu Angallannermut aqutsisoqarfiup inatsit imatut paaasivaa, tassa cykelit motorillit akunnermut 30 kilometerisut sukkatigisumik ingerlasinnaasut, malissagaat knallertinut maleruagassiaasut.
30 kilomterimmi qaangerlugit ingerlasinnaasut taava tassaassammata motorcykelit, inatsisit malillugit Kalaallit Nunaannut eqqunneqaqqusaanngitsut, tak. motorcykel-inik sanallunilu eqqusseqqusaannginnermik inatsit , nr. 186, 14.maj 1980-imeersoq.
Nalunaarummi ivertinneqarput maleruagassat nutaat, tassani nassuiarneqarlutik, elcykeli qanoq paasineqassasoq.
Tassani ilaatigut nassuiarneqarpoq elcykeli innaallagiatortumik motoreqar-tuusoq annerpaamik 750 wattitut sakkortutigisumik, taamallu ”ajattaasinnaasoq” akunnermut annerpaamik 25 kilometerisut sukkatigisinnaalersitsilluni.
Taaneqartut saniatigut ilaatigut ilanngunneqarpoq, elcykelit malissagaat cykelinut maleruaqqusat atuuttut kiisalu ingerlanermi piumasarisaasoq illersuummik manngertumik nasaqarnissaq katattussaajunnaarlugu tallumut sukaterutitalimmik.
Saniatigullu inatsimmi oqaasertaliussat iluini nalimmassaatit amerlanngitsut ivertinneqarput.
Nalilerneqarpoq nalunaarut Kalaallit Nunaanni Danmarkimilu inuutissarsiortunut innuttaasunullu aningaasaqarnikkut sunniuteqarnavianngitsoq.
Aammalu nalilerneqarpoq Kalaallit Nunaannut atatillugu illersuummik manngertumik nasaqarnissamik piumasaqarneq peqqutigalugu taamaallaat annikitsumik aningaasaqarnerup tungaatigut sunnerneqarnissaq.
https://naalakkersuisut.gl/Hoeringer/2024/03/2103_elcykler?sc_lang=kl-GL
Matumuuna tusarniutigineqarpoq Piniarneq pillugu Siunnersuisoqatigiit suleriaasiata nutarterneqarnissaanut missingiut.
Tusarniaanermut akissuteqarnissamut piffissaliussaq tassaavoq ulloq 5.april 2024 uungalu nassiunneqassaaq apn@nanoq.gl
Piniarneq pillugu Siunnersuisoqatigiit (PPS) suleriaasiat, Piniarneq aallaaniarnerlu pillugit Inatsisartut inatsisaanni nr. 34, 13.juni 2023-meersumi § 33, imm.2 naapertorlugu, kingullermik 2017-imi nutarterneqarpoq.
PPS-imut aalajangersimasumik peqataasinnaanngortitsineq periarfissatut ammaanneqarmat, pissusissamisoorpoq tusarniaanerup tamanut ammarneqarnissaa.
https://naalakkersuisut.gl/Hoeringer/2024/03/2003_fangstraad?sc_lang=kl-GL
Ilanngullugu nassiupparput nalunaarutissatut siunnersuut uunga arferit mikinerit qilalugaanngitsunik piniarneq illersuinerlu pillugit Namminersorlutik Oqartussat nalunaarutaat.
Nalunaarutissatut siunnersuut siusinnerusukkut 2022-mi tusarniutaanikuuvoq, tusarniutigeqqinneqarlunili, siusinnerusukkut tusarniaanermut naleqqiullugu nalunaarutissaq malunnaatilimmik allannguuteqarnikuummat.
Peerneqarpoq pisassiissuteqarsinnaanermut malittarisassat.
Nalunaarutissami pingaarnertut anguniagaavoq pisaasartut nalunaarutigineqartartut piniariaatsillu pitsanngortinnissaat.
Arferit mikinerit (qilalukkat qaqortat qernertallu minillugit) pillugit nalunaarutissaq siullerpaajussaaq.
Nalunaarutillu suliarineqarneranut pingaarnertut siunertaavoq inatsisitigut tunngaveqalernissaq, ukununnga:
Piniariaatsit pitsaanerusut eqqunnissaasa qulakkeernissaat (piniartut NAMMCO-llu piniariaatsit pillugit Komitéa suleqatigalugit)
Pisanik nalunaaruteqartarneq nakkutilliinerlu pitsaanerusoq
Pissusissamisoortumik pisanik atuineq
Taamaallaat inuussutissarsiutigalugu piniarsinnaanermik allagartallit arfernik mikisunit allanit tunisisinnaatitaassapput tuniniaasinnaallutillu
Unioqqutitsilluni piniartoqarnermi pineqaatissiisalernissamut periarfissaqarneq
Nutaatut ilanngunneqarpoq Naalakkersuisut arfernik mikinernik akoorutissanik annertuallaamik mingutsinneqarsimasut, inunnut inoqutigiinnilu uumasut peqqinnissaat eqqarsaatigalugu, piniarnissaannut nerineqarnissaannullu inerteqquteqarnissamut nalunaaruteqarsinnaanerat periarfissaqartitsivoq.
Tusarniaanermi akissutit uunga nassiuteqquneqarput APN@nanoq.gl 
Tusarniaaneq killeqartinneqarpoq ulloq sisamanngorneq 25.April 2024 nal.12.00
Tusarniaanermi akissuteqannginneq missingersuummut akuersinertut isigineqassaaq.
Ilanngussat:
Siunnersuut uunga: 
Arfernik mikinernik piniarneq illersuinerlu pillugit Namminersorlutik Oqartussat nalunaarutaat nr. xx.yy 2024-meersoq, taassumunngalu ilanngussaq 1.
https://naalakkersuisut.gl/Hoeringer/2024/03/1503_smaahvaler?sc_lang=kl-GL
Matumuuna Fødevarestyrelsenip Ruslandimut killilersuutinik naammassinninneq pillugu Kalaallit Nunaannut nalunaarutip allanngortinneqarnissaanut missingiut nassiuppaa.
Namminersorlutik Oqartussat qinnuigineqarput tusarniut Kalaallit Nunaanni naalakkersuisoqarfinnut aamma illuatungiusunut namminersortunut nassiuteqqullugu aammalu tusarniummut akissutit Fødevarestyrelsenimut nassiunneqarnissaannik qinnuigineqarlutik.
Fødevarestyrelsenip inussiarnersumik noqqaassutigivaa tusarniummut akissutigineqarsinnaasut kingusinnerpaamik ulloq 15.04 2024 tigunissaat.
Oqaaseqaatit journalnormu 2023-16-31-00556 taallugu  16@fvst.dk-mut nassiuteqquneqarput henta@fvst.dk-mut kopilerlugit.
Siunertaq aamma atuutilersitsineq
Nalunaarutip isumannaarpaa, EU-p FVST-mut tunngatillugu Ruslandimut killilersuutinik atuutsitsinera aamma Kalaallit Nunaannut atuunnissaa.
Peqqussummi killilersuutinik aalajangersaaffiusumi allannguutit tunngavigalugit nalunaarummik nutarterineq pineqarpoq.
Peqqussummik allanngortitsineq tunisassianik allanik FVST-mi ilaatinneqartunik killilersuinermik kinguneqarsimanngilaq.
Nalunaarummik nutarterinermut atatillugu taamaattoq FVST eqqumaffigisimavaa,  FVST-mi nioqqutissat tamakkerlugit nalunaarummi siullermi ilaatinneqarsimannginneri.
Taamaattumik taakkua ilanngunneqarput.
Atortut inuussutissanut atugassat ilaannik Kalaallit Nunaanniit Ruslandimut niuernissap inerteqqutaanissaa pineqarpoq.
Peqqussutip nutaartaanik unioqqutitsinermut pillaaneq pillugu aalajangersakkanik aamma ikkussisoqarpoq. 3h, imm.2, litra a-mik, aamma art. 3k, imm.2, litra a-mik unioqqutitsinermut.
Naatsorsuutigineqarpoq nalunaarut atuutilissasoq ulloq 01.05 2024.
Qulaani allassimasut imaluunniit nalunaarut pillugu apeqqutissaqarussi mailikkut henta@fvst.dk-kut ataani atsiortup attaviginissaanut tikilluaqqusaavusi.
https://naalakkersuisut.gl/Hoeringer/2024/03/1203_restriktive_foranstaltninger?sc_lang=kl-GL
Matumuuna misissuinissamut misissueqqaarnissamullu akuersissummut atuutereer-sumut tusarniaanissamut qinnuteqaat nassiunneqarpoq, tassanilu kissaatigi-neqarpoq, sumiiffinni akuersissuteqarfimmiittuni imartani tassunga attuumassute-qartuni misissuinermik ingerlatat suliarinissaat.
Misissuinissamut misissueqqaarnissamullu akuersissutinut piumasaqaatit nalingin-naasut atuuttut naapertorlugit piffinni akuersissuteqarfiusuni nunat taamaallaat nalinginnaasumik ilaasarput.
Misissuinissamut akuersissummut 2024-01-imut aamma misissueqqaarnermut 2023-119-imut imartat attuumassuteqartut akuersissutinut ilanngunneqarnissaat pillugu ingerlatseqatigiiffik qinnuteqarpoq.
Qinnuteqaat akuersissutigineqarpat, malitsigisaanik immikkoortuni ingerlatat sulia-rinissaat pillugu qinnuteqartoq qinnuteqassaaq.
Qinnuteqartoq misiligutissanik (avammut tunisat) misiligutit suliarinissaat pillugu aamma qinnuteqassaaq.
Suliarineqartussat Aatsitassaqarnermut Aqutsisoqarfimmit akuerineqaqqaassapput.
Sumiiffik nunap assingani takuneqarsinnaavoq linkimi “Map” toorlungu.
MPL 2023-119: 
Kalaallit Nunaanni aatsitassat (ikummatissiassat ilaanatik) pillugit aatsitassarsiorluni misissuinissamut akuersissummut atugassarititaasuni nalinginnaasumi § 3 imm.301-303 naapertorlugit, aatsitassanut kisermaassisussaatitaalluni aatsitassarsiorluni misissuinissamut akuersissummut makkua atuupput:
Aalajangersagaq taanna ingerlatassanut pingaartumik avatangiisiut sunniuteqartussanut atuuppoq, assersuutigalugu qanoq issusaat, annertussusaat sumiiffiat aamma piffissaq suliaqarfiusussaq pissutigalugit.
Aatsitassanut Aqutsisoqarfiup akuersissutaasa pisussaataajanngilaat akuersissutaateqartup, aatsitassanut inatsisip saniatigut, inatsisaasut allat malillugit pisariaqartunik akuersissuteqarnernik imaluunnit akuersissutinik, pissarsiniarnissaa.
https://naalakkersuisut.gl/Hoeringer/2024/03/0803_efterforskningstilladelse?sc_lang=kl-GL
det at sprække
feminine mand
transfeminine
aseksuel
aseksualitet
tildelt køn
antaget køn
autoseksuel
autoseksualitet
bi-nysgerrig
bi-nysgerrighed
dobbeltkønnet
binder
binær kønsforståelse
binær kønsidentitet
biologisk køn
bifobi
BIPOC
fødenavn
aromantisk
aromantisk
tildelt kvinde ved fødslen
bekræftet køn
kønsbekræftelse
aegoseksuel
aegoseksualitet
alloseksuel
alloseksualitet
seksuel person
allieret
tildelt mand ved fødslen
ambiseksuel
ambiseksualitet
androseksuel
androseksualitet
gatekeeping
bøsse
køn
kønsbøjer
kønsbøjning (genderbending)
kønsbinær
kønskarakteristika
KtM
KTN
biseksuel
biseksualitet
bundkirurgi
formand
ciskønnet
cismand
cisnormativitet
ciskvinde
medfar
medfaderskab
medmor
medmoderskab
medforælder
medforælderskab
at springe ud
det at springe ud
dødsnavn
demiseksuel
demiseksualitet
diskrimination
diskrimination
diversitet
mangfoldighed
drag
dragqueen
ligestilling
feminin
femininitet
mand
påbudt seksualitet
ægteskab
maskulin
maskulinitet
maskulinkvinde
metroseksuel
metroseksualitet
lithseksuel
lithseksualitet
kønsdel
GRAY-A
grey-Asexualitet
køns præsentation
flydende kønsidentitet
kønsidentitet
kønsinklusive
kønsneutral
kønsrolle
kønsdysfori
udtrykt køn
miskønne
monogami
monoseksuel
monoseksualitet
MTK
MTN
multiseksuel
multiseksualitet
navneforandring
nonbinær
nonkonform
omniseksuel
omniseksualitet
outing
pandemiseksuel
pandemiseksualitet
panseksuel
panseksualitet
oplevet køn
pinkwashing
polygami
polyseksuel
polyseksualitet
pomoseksuel
pomoseksualitet
præference
fordom
fordomsfuld
fordomsfuldhed
pride
privilegium
queer
spørgende
regnbue
rainbow washing
bæredygtig
delmål
FN’s verdensmål
FN’s verdensmål for bæredygtig udvikling
verdensmål
verdensmål for bæredygtig udvikling
afskaf fattigdom
stop sult
sundhed og trivsel
kvalitetsuddannelse
ligestilling mellem kønnene
rent vand og sanitet
bæredygtig energi
anstændige jobs og økonomisk vækst
industri
innovation
infrastruktur
mindre ulighed
bæredygtige byer og lokalsamfund
ansvarligt forbrug og produktion
klimaindsats
livet i havet
livet på land
fred
retfærdighed og stærke institutioner
partnerskaber for handling
piujuartitsisoq
anguniakkat immikkoortut ilaat
FN-ip nunarsuarmi anguniagaa (qass. FN-ip nunarsuarmi anguniagai)
piujuartitsilluni ineriartortitsinermi FN-ip nunarsuarmi anguniagaa
nunarsuarmi anguniagaq (qass. nunarsuarmi anguniakkat)
piujuartitsilluni ineriartortitsinermi nunarsuarmi anguniagaq
piitsuussuseq nungutillugu
kaattoqassanngilaq
peqqissuseq atugarissaarnerlu
ilinniartitaaneq pitsaassusilik
suiaassutsit naligiissitaanerat
minguitsumik imeqarneq sukuluisaarnerlu
piujuartitsilluni nukissiorneq
suliffiit naapertuuttut aningaasarsiornikkullu siuariartorneq
suliffissuit, nutaaliorneq attaveqaasersuutillu
naligiinnginneq minnerusoq
inoqarfiit piujuartitsiffiusut
akisussaassuseqartumik atuineq tunisassiornerlu
silap pissusia suliniuteqarfigalugu
imaani uumassusillit
nunami uumassusillit
eqqissineq, naapertuilluarneq sullissiviillu qajannaatsut
suleqatigiinnikkut anguniagaqarneq
aajuitsoq
aakkarneq
alutsinneq
alutsinneq
annikitsumik nittaalleqattaarneq
anorersuapilorujussuaq nittaalartalik
anorersuaq nittaalartalik
anorersuarujussuaq nittaalartalik
aperlaat
apusineq
apussarinneq
apussuaq
aput
aput aqitsoq
aput manngertaq
aput masannartoq
aput quasartoq
aput sisoortoq
aput sisoortoq
aput aajuitsoq
aput aalersoq
aputinnguaq
aputit niffat
aputitaq
aqilluttoq
iigarneq
iigartartoq
iigartartoq
iloq
iloq
iluliamineq
iluliaq
iluliaq anarluk
iluliarsuaq
iluliarujussuaq
ilulissat sikkussat
iluliusaq
imaliliorneq
imaliliorneq
imarnersaq
ingunerit
issinnerit
itsineq
kaneq
kaneq
kanerneq
kangerluup sikua
kassoq
kikkuleq
kinnertat
kitaata sikua
kusugaq
kaavalanerit
maniillat
maniillat
maniitsorsuaq
manngeqqak
manngertap qaava
meqqutaasat
naggutit
nakkaalaneq
napajungattak
nataqqornaq
nataqqornarneq
nataqqornartoq
nataqqornartoq
naternaq
naternik
naternaaq
niffaq
nilak
nilak
nilakkarneq
nillorut
nittangeqattaarneq
nittaakkunnaarneq
nittaalannguarneq
nittaalaq
nittaalaq
nittaallat
nittaallat mikisut
nittaalleruttorneq
nittaanneq
nittaatsoq
nutarmeq
nutarneq
oqquisartorneq
perseq
perserneq
persoralaaq
piluusat
puineq
pujorak
pujorak
pujoraasaq
pujuinnaq
pukak
pukak
pukak
pulakkarneq
putsinneq
putsinneq
puttaaq
puttaaq
qaniit
qerutit
qilliliaq
qingartaq
qingartaraq
qinoq
quasak
quasaliaq
quatsersimasoq
qussineq
qaallorissoq
qaanngoq
qaatsinneq
saggaq
sermeq
sermeq
sermeq
sermeq
sermeq quasartoq
sermersimasoq
sermersooq
sermersuaq
sermimineq
sermitaq
sikoqannginnersaq
sikoqannginnersaq
sikoqanngitsoq
sikorluk
sikorsuit
siku
siku
siku
siku
siku
siku
sikualuit
sikuaq
sikuarlaaq
sikuersimasoq
sikuiarneq (sikut aseqqukut ingerlaarnerat)
sikuiuitsoq
sikuliaq
sikuliaq
sikulaaq
sikumineq
sikumineq
sikumineq
sikup qaava
sikup sinaava
sikusiaq
sikusimasoq
sikut akullarsimanerat
sikutaq
sinaaq (immap sikuata sinaava)
sisoornerit
sullarneq
sullarneq
sullorsaq
saasimasoq
saassaq
taqqalluk
teqqiinngaq
tippuigutit
tullut
tuaq
tuaq
uukkarneq
affassaasalik
alanngersartuaraq
allaq
alligatori
amaroq
amarsiniooq
baviani
eqertooq
eqiasuppaluk
iiviseq
ilaquseq
ilaqusernaasaq
iliversiooq
ilaarsiniooq
imangertaq
imermiornaq
imermiutarsuaq
innarmioq
ipinarluk
isarukitsorsuaq
jaaguaaq
kaniina
kanngorooq
katsorik
kiggiaq
kigutiliuneq
kiliffak
kingullersooq
kukiffaajooq
kukooq
kukooq
kuukkooriarsuaq
lama
liiuveq
liiuviusaq
milakulaaq
mitiusaq
maajooq
nagguaatsoq
naraseq
naraserluk
nerlersuaasaq
nipisaasaq
nuarluusaq
nujarluusarsuaq
oqilasooq
oqinninnguaq
orpimmiutaaniaq
orpippalimmiorsuaq
pamiortooq
panteri
poortalik
puisiusaq
pulateriaq
pulateriaarsuk
pulateriaarsuk iisunertooq
pulateriaarsuusaq
puuluki
puuluki nujuartaq
puulukiusaq
paavooq
qappik
qarluutitoorsuaq
qatigattooq
qeriaaq
qimmeq
qimuttuarsuk
qimuttuarsuusannguaq
qiterutilik
qitsuk
qungangersooq
qupannaatsiaq
sava
sava anguteralak
savaasaq anguteralak
savaasarnaq
siggukkaarsuaq
siggukkaarsuaq
sigguleeraq
siissisoq
siivak
sisamavilik
sissinnguaq
siutitooq
siutitooq nimeruartooq
sukorpiuuni
sullineq
saaniluk
tappiorannartoq
teriaq
teriarsuaq
tiigereq
timmiaq majuffasilik
tuinnguaq ujamiusalik
tuinnguusaq
tulugarnaq
tulugatsiaq
ukaleriaasaq
uniaaluk
uniaalunniaq
unnuariannguaq
uppiaraasaq
ussippaaq
uugooq
aapakaaq
aapakaatsiaq
aamanganiaq
aarluarsuk
aarluarsuk
aarluk
aasiak assagiarsungasoq
aasiak masarsummiu
aasiak sineriammiu
aasiak sisamanik toornilik
aasiak sissarmiu
aataaliannguaq
aataaq
aaveq
alanngialasoq
alleq
allernaq tarraleqisaaq
allernaq aappaluttoq
allernaq
allernaaraq
amaroq
amikoq (10-nik taliusalik)
amikoq (8-nik taliusalik)
ammassak
ammassassuaq
anarnaq
anngilik
anngilik
anngilik sissarmiu
appa
appa sigguttooq
appaliarsuk
apparluk
aqisseq
arfivik
assagiarsuk
avannaarsuata aasiaa
avinngaq
eqalugaq
eqalugaasaq
eqaluk
eqalussuaq
eqalussuaq
eqalussuaq qaamasoq
eqqoqqortooq
eqqusaq
illeraq
illeraq qaamasartoq
imaneq
imaviup kanajua
imeqqutaalaq
imminnguaq avannarleq
imminnguaq
imminnguaaraq
inalugalik
inalugalik
ippernap eqisaavaa
ippernap niviortartup eqisaavaa
ippernaq
ippernaq agiortoq
ippernaq niviortartoq
ippiarsuk, nuarluk
Issittup allernaa
Issittup igutsassua
Issittup sikannertuua
Issittup aasiassua
isunngaq
isunngarsuaq
isunngarujussuaq
ivik
kajuaraq
kakilisak
kanajoq
kanajoq kapinartulik
kangoq
kapisilik
kigutilissuaq
kiinaaleeraq
kinguk
kinguppak
kissaviarsuk
kissavaasaaraq
kissavaasaq
koraali
kukilik
kukilik taartoq
kussak
kussannaq
kussattarnaq
kussattarnaq
kussattarsuaq
kaattungiaq
minngoq
minnguaraq
misaqqarnaq
miteq sioraki
miteq siorartooq
mumik
naajaannaq
naajannguaq
naajarluk
naajarujussuaq
naajavaaq
naajavaaq
naajavaarsuk
najorpaligaq
naluumasortoq
nanoq
nanuusaaraq
narsarmiutaq
nasalik
nataarnaq
natseq
natseq
natsersuaq
nattoralik
nerleq
nerleq siggukitsoq
nerlernaarsuk
nerlernaq
nerlernarnaq
nerpissooq
niaqortooq
niisa
niisarnaq
nimeriaq
nimeriaq itisoormiu
nimeriarnaq allalik
nimeriarnaq naakkaaq
nimeriarnaq oriaaq
nipisa
nipisarluk
nipaalaq
niutooq
niviugak
niviugak issulittartoq
niviugak miluuttoq
niviugak niutooq
niviugak qatigalik
niviugak qatsissormiu
niviugak timmiuaartoq
nuarluk
nuarlussuaq
oqalloriusaq
oquutaq, qulassaq, nakunaq
oquutarnaq
oqaatsoq
orpimmiutaq
orpimmiutaq qaqortaq
orpimmiutarsuaq
pakkaluaq qillaalasortalik
pakkaluaq sungaartoq
pakkaluaq takornartaq
pakkaluaq tungujortoq
palugaq
palugaq
palugaq qasertoq
papikkaaq
peqquaraq
peqquk
peqquseruseq
pilaatalik avannarleq
putooruttoq
putooruttoq avannarleq
paaq
qajorlak
qaleralik
qaqulluk
qaqullunnaq
qarsaaq
qarsaarnaq
qasigiaq
qasigiaq
qeeraq
qeerlutooq
qeerlutoornaq
qeerlutoornarnaq
qeerlutoornarnarnaq
qeeraaraq
qeqqussat kingui
qiioqi
qilalugaq qaqortaq
qilalugaq qaqortaq
qilalugaq qernertaq
qilanngaq
qilanngaq
qipoqqaq
qipoqqarnaq
qituperaq
qivaaqi
quartaasaq
qullugiaq
qumaq siorarmiu
qumat
qupaloraarsuk
qussaannaq
qussaannaq pilaatalik
qutsissormiutaq
qaarsup kumaa
raajarnaq
saarfaarsorlak
saarfaarsunnaq
saarfaarsussuaq
saarfaarsuusaq
saarullernaq
saarullik
saarullik atamasoq
saarullik takilimaartoq
saarulliusaaq
saattuaq
sangujaaq
saviup puua
serfaq
sigguttooq
sikannertooq
sikannertooq sullinerniaq
sikannertooq aattorniaq
siorarsiooq
siuteroq
siuteroq imusoq
siuteroq kutsungasoq
siuteroq masarsummiu
siuteroq qalipaatsoq
siuterornaq
siuterorsuaq
siutaasalik
sulukkaaq
suluppaagaq
suluppaagaq mikisoq
suluppaagarnaq
taateraaq
taateraarnaq
taliffak
tarsialukaaq
tattaasat
terianniaq
tikaagullik
tikaagullik
tikaagulliusaaq
tikaagulliusaarnaq
timmik
tinguttooq
toornaviarsuk
tulugaq
tulugarnaq
tulukkaasaq, aataasaq
tunnulik
tuttu
tuttup kumaa
tuttuusaq
tuujuk
tuullik
uiloq
uiloq eertaasaq
uiloq peqqungasoq
uiloq pulaqqasartoq
uiluik
ukaleq
ukaliatsiaq
ukiup ippernaa
ukiup pakkalugaa
ulloriaasaq
umimmak
unnaaleeraq
unnaalik
unnaaliup eqisaavaa
upernaap niviugaa
upernaap niviugaata eqisaavaa
uppik
ussuk
uugaq
uugooq
uumanikitsoq
uumanikitsup eqisaavaa
Ukiortaami 2024-mi oqalugiaat, Naalakkersuisut Siulittaasuat Múte Bourup Egede
(Oqaatsit atorneqartut atuupput)
Asasakka nunaqqatit
Ukiortaami  pilluangaaritsi.
Ukiumi qaangiuttumi pisorpassuaqarpoq
Inuttut nammineq aqqusaakkagut nuanneqisut, pilluarnaqisut aammali ilaatigut alianaqisut aqqusaarsimallutigit
Asasagut toqukkut qimagussimasut eqqaamaqaagut uummatitsinnili pigiuassavagut
Annaasaqarsimasut qamannga pisumik misiginneqatigingaarpakka
Aqqusaakkalli qanorluunniit ikkaluarpata inuuneq ingerlaqqittarpoq
Uanga ukioq 2023-mi ataatanngoqqinnera uannut puigunaatsuni qitiuvoq
Meerannguimmi tamatsinnut pilluaataaqaat.
Nunaqqatikka, ukiumut qaangiuttumut pisimasunullu tamanut qujanaq!
Ukioq 2023 qaangiuppoq. Pisussallu nutaat qilanaarluta pissangallutalu ornippagut.
Nunarput tamarmi maanna qaamanertusiartuinnavippoq, avannaanilu kaperlaap naligivaa, taamaattumik inuit qaamanermik seqinermillu sapaatit akunnerini aggersuni takullattaalissapput
Qaamaneq seqinerlu nukiupput, taakkualu uatsinnut kissalaamik neriunnermillu tunisisarput
Naak ukiaq silarluttaraluaqisoq ukiukkullu issilluni perluttaraluaqisoq qaamanermik taarserneqartuaannarput.
Soorlu ullaap qaamarnga seqernullu kissareerluni nuigaangami nunannguarput qalipaasersorlugu pilluarnarlunilu nukissaninnartuartoq.
Taamaakkaluartorli nunamut tummisatsinnut nalimmassartarnerput pikkoriffigaarput
Inuiattut ikittunnguulluta tulluusimaarutissanik peqarluarpugut
Pikkorinnerpaanik taalliortoqarpugut eqqumiitsuliortoqarlutalu, tusaqqoornartuliullammassuarnik nipilersortartoqarpugut, atuaruminartunik allattartunik atuakkiortoqarpugut tiguaallaqqissorsuarnillu isiginnaartitsisartoqarluta.
Taakkuinnaanngillalli
Aamma timersortartoqarpugut nunarsuarmiunut akiuussinnaasunik.
Tae Kwon Do-mi unammisartugut Europami pissartanngorniunnermi peqataanermikkut angusaqarluarput
Lars Lennert Abelsen tamatta tulluusimaarutigisatsinnik bronce-mik ujaminnappoq unammersuaarnermi pikkorinnerit pingajuattut inissilluni.
Aammattaaq arnat assammik arsarlutik nunanut allanut unammisartut ukioq 2023-mi ataatsimoortillualaavippaatigut
Nunarput pillugu sassarpusi.
Nunarput pillugu takutitsilluarpusi.
Angusaq kusanaq!
Sukataarluni takutitsilluarneq, siuariarnerujussuuvoq tulluusimaarutissaq
Angusaq imaaliallaannarluni angusaanngilaq, siunissamut isiginnissinnaassusseqarluni takorluugaqarlunilu tunngaviligaammat
Ukiummi qulit matuma siorna anngunnissamut peqataanissamullu pilersaarutit aallartipput
Ukiut qulit ingerlaneranni anngunniukkiartarput ajorsartaraluarlutik
Tunniutiinnanngisaannarlusi. Ukiunilu taakkunani sukataarsimanerat takussutissaqarluarpoq
Angusamut taamak kusanartigisumut unammisartuvut nunaqqatigiillu tamassi pilluangaaritsi.
Nunarsuarmi pissartanngorniuunnermut peqataanerput imminermini ajugaaneruvoq
Meerarpassuit sunnerpasi
Meerarpassuit takorluugaqalersippasi
Meerarpassuit anguniagaqarusussusermik takutitsiffigavasi
Assammik arsartartut kinguaariit tullii aallartilluareerput.
U 20-t nukappissat assammik arsartartut 2023-mi Grækenlandimi nunarsuarmi pissartanngornioqataapput
Arnat inuusuttut assammik arsarlutik nunanut allanut unammisartut U-18-it anngupput ukioq mannalu  Kinamut nunarsuarmi pissartanngorniuteqataassapput.
Malinnaaffiginissarsi qilanaarnaqaaq
Eqqaamatigu inuiattullu aamma isumassarsiorfigalugu, assammik arsartartutta arnat siunissamut takorluugaqarlutillu anguniagaqarsimanerat
Aqagussaq kisiat pinnagu siunissarli periarfissiisoq upperalugu angusaqarluarput
Siulivut aamma taamak inuusimapput – ikioqatigiinneq, siunissaq kinguaariillu ingerlaqqittuarnissaat tunngavigiuarsimagamikku.
Qujassutissaqarnerpaaffigullu eqqaamajuartigit
Tassami sinerissami illoqarfinni nunaqarfinnilu tamani, peqatigiiffinni akissarsinissartik pinngikkaluarlugu kajumissutsiminnik sungiusaasuullutillu peqatigiiffilerinermik ingerlatsisut
Ilissiuvusi nunatsinni maligassiusut
Taamaattumik uummammik pisumik timersoqatigiiffilerisut, erinarsoqatigiinni peqatigiiffinnilu allani ingerlatsisut tamassinnut suliassinnut nalitungaartumut qujanarujussuaq.
Nunatsinni ataatsimoorutigisinnaasagut amerlaqaat.
Ukiumi qaangiuttumi tallimanngornerit tamaasa nunatsinni nuannersumik angerlarsimaffippassuarni ataatsimoortitsillaqqissoq tassaavoq Kimmernaq Kjeldsen. KNR-mi aallakaatitassiami “Kinamita-mi” aqutsisoq ilaatigut inunnik saqqummivallaanngitsunik inuiaqatigiinnili maligassiullutillu iliuuseqaqataasunik ilisarititsisarpoq
Aallakaatitassiaq nuannerluinnarpoq ilaatigullu inoqatigut nipaatsumik inooqataasut, immikkullu piginnaanillit piumassuseqartullu saqqummiuttarpai.
Inoqatitta akornanni piginnaanilinnik ulikkaarpoq.
Inoqatitta akornanni immikkuullarissunik ulikkaarpugut.
Tamatta maani nunami pisariaqartinneqarpugut.
Unammilligassagut suliassagullu amerlaqaat
Tamattalu atorfissaqartinneqarpugut suliassanut taakkununnga
Illit uangalu – inuttut ataasiakkaarluta nunatsinnut kinguaatsinnullu pitsaasumik tunniussaqarnissarput pisariaqarpoq
Utaqqiinnaruttami unammilligassavut suliassavullu siuariarfiginavianngilavut
Nunatsinni aammalumi nammineq inuttut unammilligassagut pitsaanerusumik qaangissagutsigit ilinniarneq periarfissatsialaavoq.
Ilinniarsimasuunermi qulakkiigassat pitsaasut amerlaqaat.
Assersuutigalugu pingaarnertullu imminut napatinneq.
Imminut  napatileraanni inuiaqatigiinni ikiugassat ikilissapput.
Imminut napatinneq aammalumi ilinniagaqarsimasuuneq tulluusimarutissaapput.
Apeqqutaanngilaq ilinniakkap suussusaa
Imminulli pilersorneq tassa taannaavoq amerlanerit aqqutissaat
Ilinniagaqarnermi aamma tassaavoq nunatsinni naligiinnginnerup akiornissaanut aqqutissat pingaarnerit ilaat.
Nunatsinni ilinniarsimasut amerliartuinnarnerat Naalakkersuisut nuannaarutigeqaarput, sulili amerlanerunissaat soorunami kissaatigaarput
Tamanna kiffaanngissuseqarnerunissamut matuersaataammat.
Ilinniarsimassutsimik qaffassaaneq, nukittorsaanissarlu pisariaqarpoq.
Taamaattumik ilinniarusuttut qanortoq ilinniarfigerusutaminnut qinnuteqarlik.
Nunatta siuariartornissaanut tamatta suleqatigiittussaavugut.
Qaammatialunnguillu matuma siorna inuusuttut 39-t nunaqarfinninngaanneersut Sisimiuni ataatsimeersuartinneqarput
Inuusuttut ataatsimeersuaqataasut siunissami suliffeqarnissamut tunngatillugu isummersorput
Inuusuttut oqariartuutaasa pingaarnerit ilagaat, ilinniarnikkut periarfissatik annerusariaqartut
Siunissartik ilinniagaqasimasuullutik takorlooramikku.
Inuusuttut oqariartuutaat tusarnaartariaqarpagut aqqutissiuullugillu
Taamaammat Naalakkersuisut Siuariartornissamut Attassinissamullu Pilersaarut 2 saqqummiuteqqammisarput, nunatsinnilu aaqqissuusseqqittariaqarnitsinnik pisariaqartitsinitsinnik aamma oqariartortup qiteraa ilinniartitaanikkut ullumernit suli siuariarnerunissarput.
Tamatta pisariaqartinneqaratta
Sumiikkaluaruttaluunniit
Qanorluunniit inissisimagaluarutta periarfissaqartuartariaqarpugut.
Tamattami assigiimmik naleqarpugut.
Tamattami anguniagarput sunaasoq nalunngilarput
Takoorloorpara:
Inuiaat nukittuut
Inuiaat akisussaaffimmik tiguserusuttut
Inuiaat ataqatigiittut
Inuiaat ineriartoqatigiittut
Inuiaat tarnikkut timikkullu nukittuut tapersersoqatigiittut 
Tamattalu assigiimmik naleqarpugut.
Inuunitta ingerlanerani napparsimalersinnaasarpugut
Inuunitta nalaani ikiortissarsiortariaqartarpugut.
Sanngiiffitsinni ikiortissarsiorneq ajortuunngilaq.
Peqqinnissaqarfimmi suliassarpassuaqarpoq
Tamannalu ataatsimoorullugu tamatta kivitseqatigiissutigisariaqaripput pisariaqarpoq.
Peqqinnissaqarfipput ajornartorsiorpoq pitsaanerungaartariaqarporlu.
2023-mi Naalakkersuisut Inatsisartunilu partiit sisamat peqqinnissaqarfik pillugu tunaartassanik isumaqatigiissuteqarput.
Tamannalumi aallaavigalugu Naalakkersuisunit Inatsisartunut ilaasortat tamarluinnangajaasa peqatigalugit iliuuseqarpugut.
Peqqinnissaqarfimmut 2024-mi aningaasanut inatsisissamit aningaasaliissutissat missingersuusiorfiusuni katillugit 114 millionit koruuninik ilavagut
Aningaasaliinerunitsigut qulakkiikkatta ilaat tassaapput; Pinartumik napparsimalernermi ajutoornermilu katsorsarneqarnissap qulakkeerneqarnera, kræftimut atatillugu suliarineqarnerup qulakkeerneqarnissaa, sulisussarsiortarnerup sulisullu sulisoriinnarnissaasa ilinniartitaanerisalu pitsanngorsaavigineqarnissaat
Peqqinnissaqarfimmullu annertunerusumik naalakkersuinikkut aningaasaliineq kisimi naammanngitsoq nalunngilarput, sulimi suliassaqarpugut
Suliniuterpassuit ulluinnarnilumi suliassat allat naammassineqassappata, sulisut passussisussat assaasa kissalaarneri atorfissaqartippagut
Peqqinnissaqarfimmi sulisorpassuit tamaviaarlutik suliuartut qamannga pisumik qujaffigerusuppakka
Neriuppunga suliatik imaannaanngitsut pisariaqarluinnartullu suli siunissami naammassilluartarumaaraat.
Nunatsinni sulisartorpassuaqarpugut. Ilaquttatik pilersorumallugit ullut tamaasa suliffimminnut tunniusimallutik suliartortartunik
Qujanaq tunniusimalluarassi
Qujanaq kivitseqataagassi.
Sumiikkaluaruttaluunniit, qanorluunniit inissisimangaluarutta tamatta naligiillutalu pisariaqartinneqarpugut.
Nunatsinni suliassanik ulikkaarpugut
Naalakkersuinikkut 2024-mi suliagut suliassagullu pingaarutilippassuuppunaasiit.
Inatsisartut ukiaq ataatsimiinnerminni Inatsit tunngaviusussaq pillugu Isumalioqatigiissitat isumaliutissiissutaat Naalakkersuisut nangissagipput aalajangerput
Suliaq tamanna Naalakkersuisuni  aallartereerparput, naalagaaffinngornissatsinnummi angusaqarnissatsinnut piumassuseqaqaagut. Innuttaasut ilissi taakkuuvusi tunngaviusumik inatsisissatsinnut isummersortussat
Ilissimi tunngaviusumik inatsimmik piginnittuulertussaagassi.
Suliamut peqataanissarsi pingaartillugu qanoq pitsaanerpaamik iliorsinnaanerluta Naalakkersuisunit maanna pilersaarusiorpugut
Pilersaarutip ukiup massuma affaani siullermi naammassinissaa naatsorsuutigaarput.
Suliarli naammasseqqajanngilaq
Ukiuni tullerni innuttaasut qanimut peqatigalugit timitaliinissaq tullinnguutissaaq
Taamaattumik alloriaqatigiitta
Sulinikkut aatsaat alloriarnerup tullia piviusunngussaaq.
Aqqutissarput manissuinnaanavianngilaq taamaattorli unammilligassagut suleqatigiinnikkut paaseqatigiinnikkullu qaangerumaarpagut
Nunatsinni naligiinnginneq annertuallaarpoq taamaattumillu akileraartarnikkut aaqqissuusseqqinnissaq, partiit akornatsinni isumaqatigiinniutaavoq
Naatsorsuutigaarpullu ukiortaap aallartissimatsiarnerani isumaqatigiissuteqartoqarsinnaasoq, pisariaqavippormi inuuniarnikkut innuttaasut oqilisaanneqarnissaat.
Pimoorulluinnarlugu suliaraarput.
Naammassinissaani uisorerneriinnarmi pisinnaanngitsoq oqaatigerusuppara. Taamaattorli qinigaaffiup uuma naannginnerani naammassisinnaasagut amerlanerpaat naammassiumallugit ulappuppugut.
Aaqqissuusseqqinnermi akileraartartut sulisartukkormiullumi atugarissaarnerulernissaat anguniakkani qitiuvoq
Naatsumik oqaatigalugu isertitakinnerit akunnattumillu isertitallit pingaarnertut malugisinnaasaannik aaqqissuusseqqinneq tunngaveqassasoq.
Naalakkersuisullu siunnerfigaarput nuna tamakkerlugu akileraarutip apparneqarnissaa kiisalu inummut ilanngaat ullutsinnut naapertuuttumik qaffanneratigut, imminut pilersorsinnaassutsip qaffasinnerulernissaa anguniagaraarput.
Ukioq nutaaq utoqqalinersialinnut siusinaarlutillu pisartagalinnut amerlasuunut pitsaasumik nassataqassaaq
Naalakkersuisuniimmi aamma Inatsisartuniit pilersuisussaatitaanerup atorunnaarsinneqarnissaanik siunnersuutit Inatsisartut tapersersimalerpaat
Aappaasup sulinermigut isertitarisai aallaavigalugit utoqqalinersiallit siusinaartumillu pisartagaqartut ilanngaassorneqartarnerat taamaalilluni qaangerneqassaaq, kiisami
Tamanna aamma isumaqassaaq taamak inissisimasimasut atugarissaarnerulernissaat.
Aningaasaqarnermut siunnersuisooqatigiittaaq alloriarneq sulerusussutsip qaffasinnerulersinnaaneranik kinguneqassasoq oqariartuutigaat, tamannalu ukiuni sulisussaaleqiffiusuni aamma iluaqutitaqassaaq.
Tamattami pisariaqartinneqarpugut.
Qinigaaffiup uuma aallartinneraniit utoqqartatsinnut siusinaartumillu pisartagalittatsinnut alloriarnerit pitsaasut arlariit ingerlassimalerpavut, suli suliassaqarpugut
Taamaattorli ataatsimoorluni angusimasat ajoriinnagassaanngillat, pisartakkammi qaffanneratigut pilersueqatigiittussaanerullu peerneratigut, katillugit ukiumut 46 mio.kronerit sinnilaarlugit qaffaasimalerpugut
Utoqqartatta siusinaarlutillu pisartagalittatta qaffaavigineqarsimasut kiisalu pilersueqatigiittussaatitaanerup peerneqarneranik iluaqutissinneqartussat pitsaasumik alloriarnerit malugiumaaraat qularutiginngilara
Pissusissamisoorpoq uagummi pilluta nukippassuit atorlugit sulereerput.
Silaannarput kissatsikkiartorpoq
Oqartariaqarpugut sukkavallaamik tamanna pisoq.
Silap pissusaata allanngoriartornerata kinguneri tamatta malugaagut.
Oqarsinnaavugut sila unerisimannginnerulersoq, siumullu naatsorsoruminaassisoq.
Silap pissusaata taama sukkatigisumik allanngoriartorlunilu kissakkiartortoq uagut inuit pilersitarigipput ilisimatusartut inerniliisarput. Tamanna tutsuiginartuuvoq tamaattumillu tamatsinnut iliuuseqarnissamut pisussaaffiliilluni
Tamanna pillugu silaannaap kissakkaluttuinnarneranut akiueqataarusulluta Parisimi isumaqatigiissummut ilanngutissalluta ukiaq aalajangerpugut
Tamanna tulluusimaarnarlunilu pitsaasuuvoq
Kinguaassagut suli kinguaariippassuit eqqarsaatiginerusariaqarpagut
Nunarsuarmi taakkua kingornussassaraat uagut maanna attartugariinnarparput.
Taamaaliortariaqarpugut
Uumasunimmi inuussuteqarnerput annertoqaaq, taamaattuaannassappallu iliuuseqarnissaq massakkut tassa piffissaavoq.
Inatsisartut ukiarmi ataatsimiinnerminni akuerivaat silap pissusaata allanngornera pissutigalugu, ajunaarnersuartut pisoqartillugu, inuutissarsiorsinnaanngikkallarnermi kinguneqartumik ikiorsiisoqarsinnaasoq piniartunut, aalisartunut nunalerisortatsinnullu
Taakkummi pinngortitamik inuuniuteqartuugamik, silap pissusaata allanngoriartornera malugaat – assersuutigalugu avanersuarmi sikusarnerata allanngornera piniartunut sunniuteqarnerloqaluni
Ajornartuuinnermi ikiorsiisoqarsinnaalernera pisariaqarpoq allaqqunneqarsinnaananilu.
Nunatsinni inuussutissarsiutit pingaarnersaat tassaavoq aalisarneq
Nunatta avammut tunisai tamarluinnangajammik aalisakkaneerlutillu qalerualinneerput
Taamaattumik aalisartut, aalisakkerisut, aalisakkanillu nassiussanik suliaqartartut tamaasa pinngitsoorsinnaanngilagut qujassutissaqarfigalugillu.
Naalakkersuisuniit nuannaarutigisatta ilagaat sinerissap qanittuani qaleralinniarnermi, uneqattaanngitsumik aalisarnermik ingerlatsisoqarnera
Nunattami aningaasaqarneranut ingerlaneranullu toqqavittut taaneqarsinnaapput
Tassa taama aalisarneq nunatsinnut aningaasarsiornitsinnullu pingaaruteqartigaaq.
Taamaattumik aalisarneq inatsisitigut aaqqissuuteqqissavarput
Inatsit ullutsinnut inuussutissarsiornermullu tulluarsarnerusariaqarpoq.
Sinerissallu qanittuani aalisartunut naleqqunnerusumik inatsimmi qulakkeerinniarnerup ilagigaa.
Pisuussutit inuiaqatigiit pigisaat siammernerusariaqarput
Aalisarneq pillugu Inatsisartut inatsisissaattut siunnersuut tusarniaassutigineqarpoq, innuttaasullu isummernissaminnut periarfissinneqarput
Taamaalilluta aalisarnermut inatsisissaq ukiorpanni oqallisaasimaqisoq Naalakkersuisuniit piariissavarput
Inatsisissarlu Inatsisartunut upernaamut saqqummiutissavarput
Inatsisissap aalisarnerup nunatsinnut pitsaanerpaamik aningaasarsiutaanerata attatiinnarnissaa qulakkeerinneqataaffigissava.
Soqutigisallit arlallit peqataassapput
Ataaserli qularnanngilaq
Kikkut tamarmik nuannaarutissaannik suliaqarniarneq ajornassaqimmat
Naalakkersuisuniilli aalisarnerup piujuartitsinermik ingerlanneqarnissaa soqutigisaraarput, tamannalu inatsisissami aamma pingaartissavarput
Minnerunngitsumillu inatsimmi allannguiniarnermi taamaassorinninneq imaluunniit avissaartuunnissaq qitiutinnagu, kisiannili ataatsimoornissaq aaliangiiniarnermilu uivertitsiniaasunut tiguartinnginnissaq pisariaqarpoq
Nammineq kaasarfipput kisiat saalliutinnagu kisiannili inuiaaqatigiit tamakkiisumik isigalugit inatsimmi sulisussaavugut.
Ataatsimuunngikkuttami inatsimmik nutarterisinnaassannginnatta!
Aningaasarsiorfippummi taanna innarlissappat inuiaqatigiittut atugarissaarnerput aamma kalluarneqangaatsiassaaq
Taamaattumik isumatusaaqqissaarluta inatsisiliornissarput avaqqunneqassanngilaq.
Aningaasarsiornitta siuarsarnissaanut aatsitassarsiorneq, malugalugu mingutsitsinnginnerusunik aatsitassarsiorneq, aqqutissatsialannut ilaavoq
Aatsitassarsiornerup pitsaanerpaamik sinaakkusersornissaa pillugu periusissiamik maanna suliaqarpugut
Periusissiap aatsitassarsiornerup mingutsitsinnginnissaa pinngortitamullu annerusumik innarliinnginnissaa qulakkiissavaa.
Aalisarneriinnangajammik avammut niuernerput siunissaq isigalugu pitsaanngilaq.
Siumut isigaluta pilersaarusiortariaqarpugut.
Namminiilivinnermut aqqummiippugut, taamaattumik aningaasarsiorfiit allat aamma pilersittariaqarpagut.
Assersuutigalugit imeq nukillu minguitsoq atorluarnerusariaqarpagut.
Naalakkersuisut nunatta tamarmi assigiinnerusumik ineriartornissaa pingaarteqaarput sinaakkusersueqataaffigalugulu timitalersuiffigaarput qinigaaffimmi matumani.
Taamaattumik Qasigiannguit Aasiaallu akornanni erngup nukissiorfissaq aningaasalerneqarluni inatsisitigut inatsisartut sinaakkusersimasaat aamma aallartisarneqassaaq ukiuni aggersuni. Kiisalu Nuummi Tasiilamilu erngup nukissiorfiisa allilerneqarneri.
Nunarsuarmioqataagatta nunarsuarmimi susoqarnera aallaavigalugu akit nikerarlutillu akitsoriartorsinnaasarput
Politikkikkut sinaakkusersuilluarsinnaavugut
Nunarsuarmili akit aqussinnaangilagut.
Taamaattumik qanortoq uagut inuttut aamma ileqqaalaartarnissamik iliuuseqartuarta
Qanga siulersuagut ataqqinartut pikkorissimaqaat
Ullunimi ilungersunarsinnaasunut pilillutillu ileqqaarillutik pisarsimanerat, pisortanullu isumalluuteqaratik inuusinnaasarsimanerisa takutippaat qanoq kalaallit naleqqussallaqqissimatiginerat aammalu ikioqatigiillaqqittarsimatiginerat
Ukiuni makkuni tamanna nukittorsaaffigisariaqaripput pissutsit ersersippaat
Imminut pilersorneq aammalu imminut napatissinnaanissarput aqqutigalugu inuiattut kiffaanngissuseqarnerulernissarput pilersitassaammat, allaniillu isumalluuteqarnerup minnerpaaffissaaniinnissaanik pisussaaffiliilluni
Pisortat soorunami pisussaaffeqarput inuit ikiortariallit ikiussallugit
Taamaattorliuna inuiattut naleqqussartuarnissarput pisariaqartoq oqariartuutigigiga.
Nunarsuarmimi pissutsit allannguinernik malitseqartut akiorsinnaanngisagut arlaqarput
Assersuutigiinnarlugu russit Ukrainemut avaanngunaqisumik, maanna sivitsortumik, saassussinerat
Taamatuttaarlu Israelip Palestiinamilu peqqarniisaarniat Hamasikkut akornanni sorsuunneq qaammatialunni ingerlasimalersoq
Sorsunneq qanortoq qaqagumut kalaallit aqqutissatut isiginngisaannaritigu, sorsunnerimmi sussuteqanngitsunut minnerunngitsumillu meerannguanut eqquinerluttaqaaq
Oqaloqatigiinnikkut unammilligassat akerleriissutillu aaqqiivigisinnaanerat upperiuartigu.
Sorsunnerit qulaani taasama nioqqutissat eqqussukkatta akiinut qanoq sunniuteqarnerat ilisimavarput
Tassami aningaasaq pisissutigisinnaasarput nalikinneruleriartorpoq, sulilu nalikinnerulersinnaanera aarlerinartumiippoq
Taamaattumik aningaasaqarnerput sukannersumik aqussavarput. Inuuniarnikkullu oqilisaassinissaq akileraartarnikkut aaqqissuusseqqinnikkut ilaatigut aqqutissiiutissavarput.
Taamatuttaarlu ullunut naatsorsoruminaassinnaasunut tulluussartariaqarpugut. Aningaasat nalikilliartornerat pissutigalugu Naalakkersuisut ikiorsiissuteqaqqammerput. Ilaqutariit meerartallit isertitakinnerit ikiorneqarput.
Isorliunerusuni najugaqartut, silallu pissusaa pissutigalugu isertitaqarniarnermik ilungersuuteqartut ikiorneqarnissaat aqqutissiiunneqarluni.
Avammut niuernitta annertusarnissaa anguniarlugu tigussaasumik ukioq manna iliuuseqaqqinnikuuvugut
Tassa Kinami Asiamut sinniisoqarfitta pisortatigoortumik ammaanersiornera qaammatialuit matuma siornatigut pivoq.
Kinami sinniisoqarfeqalerneq pingaaruteqarpoq. Kinami Asialu tassaapput aalisakkanik qalerualinnillu avammut niuerfitta annerit ilaat.
Mittarfissuit atulerpata nunatta avataaniit takornariat amerlinissaat aamma qularnanngilaq
Takornariaqarnerlu aamma aningaasarsiornitsinnut malunnaatilimmik siuariartuutaanissaa pisariaqarpoq
Ukiumi qaangiuttumi nunatsinnut angallattut malunnaatilimmik qaffariaqqipput, pissutsillu taamak ineriartornerat piareersimaffigisariaqarparput. Uagut inuiattut ineriartorneq taanna iluaqutiginerpaassagutsigu.
Mittarfissuit pioreersut aammalu illoqarfinni tamani kiisalu nunaqarfinni isorliunerusunilu aamma ineriartortoqarnissaa sanaartorfiunissaallu pimoorullugu timitalersorlugu ingerlatsivugut
Nuna tamakkerlugu ineriartorneq qitiutipparput. Nunanik allanik suleqateqarneq suli annertusartariaqarparput
Nunatsinnut iluaqutaanerulersillugu
Pineqartillutalu akuutinneqartarnissarput oqaasiinnaassanngilaq.
Uagut pineqartilluta avaqqulluta oqallinnerit aalajangiinerillu Naalakkersuisut akuerisinnaanngilluinnarpaat
Nunasiaajunnaareerpugut pineqartillutalu aalajangeeqataallutalu oqarsinnaasariaqarpugut, soorunami.
Tamanna ilaatigut ukiaq Norgemiinninni naqissuserpara.
Oqaluttuarisaanerput nuannersorpassuarnik peqarpoq
Avaanngunartulli aamma saqqummertalerput
Soorlu niviarsiaqqat arnallu akuersiteqqaarnagit naartunaveersaasersorneqarsimanerat
Iliuuserineqarsimasut taakku uanga akuerisinnaanngilluinnarpakka
Ilisimatusartut qulaajaanerat qanortoq arnat pineqartut peqataaffigilluarisiuk, eqqaamassuarsi uanga ilissi tapersersorassi qanorlu pineqarsimanersi aliasuutigisarakku.
Neriuppunga ukiumi nutaami ilaqutariittut toqqissisimasumik meeqqatta inuuneqarnissaanut utoqqartattalu ilalersornerunissaannut nukigut atornerujumaarigut.
Meeqqat inuusuttullu isumassorneqartuarnissartik pisariaqarfiinilu killilerneqartarnissartik pisariaqartippaat
Killiliineq ajortuunngilaq asanninneruvorli
Akunnitsinni aporfiusinnaasut arlalitsigut qitiutittarpagut
Taanna mumisillugu ikioqatigiiffissagut ukioq maannamit qitiutilertigit
Angusassagut amerlanerungaassapput.
Tamattami immikkuullarissuseqarpugut tunniussassaqarlutalu
Inuunerup naleqassusia eqqaasitsissutigilara – taannaavoq ulluinnarni pingaarnerpaanut ilaasoq.
Inuiaqatigiit atugarissaarnerusut
Inuiaqatigiit imminut pilersortut
Tassungali killissagutta pilersaarusiorluartariaqarpugut
Soorlu arnat inersimasut assammik arsartartut siunissamut piareersarneq qanoq iluaqutaatigisinnaanersoq takutikkaat
Kalaallit Nunaanni innuttaasut
Ataatsimoorluta angusassanik ulikkaarpugut
Ataatsimoorluta meerartagut inuusuttortagullu ajunnginnerpaamik siunissaqartitsigit.
Ataatsimoorluta innuttaasut pitsaanerpaamik atugaqarnissaannik aqqutissiuutsigit.
Ataatsimoorluta utoqqartagut ataqqillugit asanninnermik tunisigit.
Tamattami assigiimmik naleqarpugut tamattalu pisariaqartinneqarpugut
Nunaqqatit. Nunarsuarmilu innuttaaqatigut.
Ukiortaami pilluangaaritsi.
Naalakkersuisut siulittaasuata, Múte Bourup Egedep ukiortaami oqalugiaataa 2023 
Ukiortaami pilluangaaritsi
Qaamaneq ornikkiartorparput
Nunatta avannaani kaperlak qaangiukkiartungajalerpoq qanittumilu nunaqqaterpassuagut seqinniassapput
Seqinniarneq pingaartinneqarluarlunilu persuarsiutigineqartarpoq, tupinnanngitsumik
Qaamanermi annertusiartortoq nukimmik tunisisarpoq, seqinerlu kissalaamik tunisisarluni
Ukiup nikinnerani, ukiumi nutaami pisussanut takorluuinerup saniatigut piffissaasarpoq ukioq qaangiuttoq kingumut qivialaassallugu
Ukiup qaangiuttup ingerlanerani assigiinngitsunik aqqusaagaqartarpugut - Nuannersunik oqimaatsunillu
Kingumut qiviarnitsinni ilaquttat, qanigisat ikinngutit nunaqqatillu akunnitsinniikkunnaarsimasut ummaatitsinni ilagaagut eqqaamallugillu
Inuunerup ingerlanerani ilaquttat, nalunngisat ikinngutillu akornanni pisoqarfiungaatsiartarpoq
Allanngortoqartillugu misigissutsikkut aalassatsinneqartarpugut
Taamaakkaluartorli ilikkartarparput aamma inuunerup ingerlaqqittarnera, aqqusaakkat nuannersuuppata imaluunniit oqimaatsuuppata
Asasakka nunaqqatikka tamassinnut pinngitsoorusunngilanga ukiumut pereersumut qujassallunga
Ukioq nutaaq aallartippoq
Ukioq nammineq ilusilersugassarput, qanoq atussanerlugu
Kiffaanngissuseqarluta aammalu pisussaaffeqarluta inuuvugut
Nunami kusanangaartumi eqqissisimanangaartumilu najugaqarpugut
Nunarpulli aamma imaannaanngitsunik atugaqartitsisarpoq
Tamakkuli anigortuartarpagut immitsinnut ikioqatigiinnitsigt kivitseqatigiinnitsigullu
Inuiaqatigiiuvugummi susassareqatigiinnermik ilaqutariinnilu ataatsimoornermik pingaartitsisut
Taamaattumik neriuppunga ukiumi nutaami ilaqutariittut toqqisisimasumik meeqqatta inuuneqarnissaanut aammalu utoqqartatta ilalersornerunissaannik ukioq tamatta atorumaaripput
Meeqqammi inuusuttullu pisariaqartippaat isumassorneqartuarnissartik, pisariaqarfiinilu killilerneqartarnissartik
Killiliinermi ajortuunngilaq kisiannili inersimasunut minnerunngitsumillu utoqqarnut ataqqinninnermik, ukiuni kingullerni annikilliartuinnarsimasup mumiseqqinnissaanut tamatta pitsanngorsaaqataasariaqaratta
Tamatta seqinitta ataani inuuvugut
Tamatta ullorissat taakkuusut ataanni inuuvugut
Tamatta immap ataatsip avatangersimavaatigut
Tamattalu silaannaq ataaseq najuussorparput
Nunarput ataasiuvoq inuiaallu aamma ataasiusariaqarput
Ataatsimoortariaqarput
Ataatsimooraangattami akiugassaajunnaarluta angusaqarsinnaalersarpugut
Unammilligassavut qaangissallugit nukissaqarnerulersarpugut
Ullormi aallartikkaangatsigu takulersaraavut asasavut, uatsinnut nukissaqarnerulersitsisut
Takulersaraavut aamma nunaqqativut sullittut, tamatta maani nunami tummisinnaajumalluta imminut napatittut
Ilaquttatik nunartillu napatikkumallugit qimoqataasut
Tamavitta immitsinnut nukissaqarnerulersittarpugut, sulilu nukissaqarnerulerumalluta ataatsimoortariaqarpugut
Avissaartuunnissaq aqqutissaanngilaq immitsinnillu tikkuartuunnitsigut inuiattut nukillaarsarsinnaasarnerput qanortoq ikioqatigiinnermut, ataatsimoornermut aaqqissuutissanillu tikkuussinermut atoritigit
Taamaaliornikkut anguniakkat angunissaat nukissaqarfiginerulerlugulu angulertornerusinnaanngussagatsigit
Amerlasuutigummi akunnitsinni aporfiusinnaasut qitiutittarpavut, mumisillugu ikioqatigiiffigisinnaasatta aallaaviginerulernissaannik ukiumi nutaami kissaateqarfigaassi
Ikioqatigiinneq susassareqatigiinnerlu, ullunut aggersunut, unammillernarsinnaallutillu nuannersunut pisariaqartipparput
Nunatsinni innuttaasut tamarmik immikkuullarissuseqarput aammalu immikkut tunniussassaqarlutik
Ilai nipaatsumik inooqataapput
Ilai nunaqarfinni najugaqarput
Ilai illoqarfinni najugaqarlutik
Tamatta assigiinngeqaagut assigiinngitsunillu tunniussassaqarluta
Assigiinngiffippulli eqqarsaatigiunnaarutsigu, assigiiffigaarput inuiaqatigiinni tamatta pisariaqartinneqarlutalu tunniussassaqaratta
Peqqinnissakkut sullinneqarnissaq annertuumik pisariaqartinneqarpoq ulluinnarnilu sumiiffinni amerlasuuni annertuumik sulisussanik amigaateqartoqarpoq
Nunani tamalaani nunanilu avannarlerni sulisussaaleqinerup aamma atuunnerata kingunerisaanik, nunatsinni peqqinnissaqarfimmi ataavartumik sulisoqarniarneq annertuumik unammillernartoqalersitsivoq
Nunatsinni peqqinnissaqarfimmit neqeroorutit pitsanngorsarnissai tamatta soqutigisaraarput
Innuttaasullu toqqissisimanissaat peqqinnissaallu qulakkeerumallugu suliniartuassaagut
Immikkut peqqinnissaqarfimmi sulisut qujaffigerusuppassi
Qularnanngitsumik sapinngisannguarsi tamaat ilungersorlusi suliuarpusi
Uagut suliassarput tulleq tassaavoq, sullissiumalluarnissi inuiaqatigiinnut pitsaanerpaamik sinaakkusiiviginissaa
Aallartisaleruttorpugullu
Ukiup qaangiuteqqammersup naalernerani nappaassuarmut kræftimut akiuniarnermut katsorsaanermullu kiisalu avatikkut suliaritinnissaminnik utaqqisunut immikkut ittumik iliuuseqarpugut
Aammattaaq immikkut annertusisamik seeqqumikkut siffissamikkullu suliaritittussat malunnaatilimmik ikilisinnissaat sulissutigineqassalluni
Ukiortaarmi aallartittoq peqqinnissaqarfiup siunissami inuiaqatigiinnut pitsaanerusumik sinaakkusigaasumik aaqqissuuteqqinnissaa
Nunaqarfinni arlalinni ammalumi illoqarfinni peqqinnissaqarfiit ullutsinnut tulluarnerusunngornissaat pisariaqarluinnarpoq
Politikkikkullu suliaqartut akunneranni siammasissumik aaqqiiviginissaanut sulineq isumaqatigiinniarnerillu ingerlanneqassapput
Tassanilu peqqinnissamut ataatsimiitsitaliarsuup, aasaqqaalernerani isumaliutissiissutissaa suliareqqinnermi sakkussat ilagilluarumaaraat qularnanngilaq
Nunatsinni inuppassuaqarpoq pikkorissunik, angusarissaartunik, nukittuunik akisussaaffimmillu tiguseqataasunik
Qujanaq kivitseqataagassi
Nunatsinni aamma inuppassuaqarpoq inuiaqatigiinni malugineqarpiarneq ajortunik
Aqqusinniortoq tassaannaanngilaq asfaltilerisoq
Aqqusinniortoq tassaavoq nunaqarfimmi illoqarfimmiluunniit nunap atortulersugaaneranut suleqataasoq
Sanasoq tassaannaanngilaq sulisartoq, sanasorli tassaavoq nunatta ineriartorneranut sanarfeqataasoq
Allaffimmioq tassaannaanngilaq suliffeqarfimmi pappialarsortoq, allaffimmioq tassaavoq suliffeqarfiup ingerlalluarnissaannik pingaaruteqarluinnartoq
Meeqqerivimmi sulisoq tassaannaanngilaq meeqqanik paarsisoq, meeqqerivimmili sulisoq tassaavoq meeqqamut perorsaaqataasoq
Ilinniartitsisoq tassaannaanngilaq atuartunik atuarnissamut ilinniartitsoq, ilinniartitsisoq tassaavoq meeqqap siunissaanut sunngornissaanullu sunneeqataasartoq
Tamatta pisariaqarluinnarpugut
Tamatta inuiaqatigiinni arlaatigut sunneeqataavugut
Nunatta patajaatsumik politikkikkut aningaasaqarnikkullu ingerlanissaanik suliaqarpugut
Partiillu tamarmik aningaasanut inatsit ukioq 2023-moortoq ataatsimoorlutik isumaqatigiissutigalugu atsiornikuuaat – taamaattumillu aqqut ingerlavigisassarput nalorninata aqqutigissavarput
Qaqutikkut unikaallalluta iluatsittut taasarpagut, isumaqatigiinngiffiit qitiulersarmata
Assigiinngitsunik isumaqarneq ajortuunngilaq, isumaqatigiinngikkaannili akerleriiginnaqinani isummat naapisinniarnissaat pingaartuuvoq
Isummammi assigiinngitsut pikialasinneranni isumaqarpunga anguniagaq pitsaanerpaaq qanillisaripput – assigiinngitsunik isumaqarsinnaaneq uanga nukitut isigisarakku
Oqallittarnigut nalituutut isigaakka
Eqqortumilli tunngaveqartarnissaq inuiaqatigiinnillu apuussisarnissaq puigussanngilarput
Nunami manna tamat oqartussaaqataaneranik ingerlatsiviusoq illersugassarigatsigu
Politikkeritullu inuiaqatigiinnut maligassiuartariaqarpugut, isumaqatigiinnginneq akerleriinnerlu pippata aamma isummat naapiffissaqarnerat ersersittassallugu
Tamannalu alloriarfigineqarpoq ataatsimoorussamik aningaasanut inatsisilioqatigiinnitsigut
Politikkikkut aammalu inuiaqatigiinni tamatta isumaqatigiissutigisinnaasarput tassaavoq inuusuttuararpassuit, meeqqat atuarfianniik naammassinninnermik kingorna ingerlariaqqinngitsoortartut suli annertunerusumik iliuuseqarfiginissaat sulissutigissallutigu
Ilinniarnermi tassaammat Naalagaaffinngornissamut matuersaat aammalu aningaasarsiorfissatsinnut qaffassaaqataasussat ilaat
Ukioq manna inuusuttut nunaqarfinneersut illoqarfeeqqaneersullu ataatsimeersuartinneqassapput
Inuusuttut amerlanerusut ilinniagaqalernissamut suliffeqalernissamullu qanoq ilillutik piareernissaannut inuusuttut siunnersuutissaat ataatsimeersuarnermi sammineqassaaq
Inuusuttut pisariaqartippagut – taakkuuppummi aamma nutaamik eqqarsallaqqissut
Inuusuttut kaammattortuassavagut – taakkuuppummi siunissami nunatsinni ingerlatsitsisussat
Nunatta Danmarkillu akornanni 1945-miit ullumimut pissutsit pillugit qulaajaasoqarnissaanik isumaqatigiissummik aasaq danskit ministeriunerallu atsioqatigiinnikuuvugut
Suliaq taanna pingaaruteqarluinnarpoq
Nunasiaataasimanerup nalaaninngaanniit ullumikkumut pissutsit pisarsimasut akuersaarneqarsinnaanngitsut amerlasuut saqqummernikuupput
Aammalu qaqilerneqarlutillu toqqortorneqarnatik saqqummertariaqarnerat pisariaqarluinnarpoq
Arnanut spiralilersuisimaneq
Meeqqat misileraataasimasut
Inatsisitigullu ataataqanngitsut
Pingaaruteqarporlu aamma saammaasseqatigiinnermut ataatsimiititaliap saqqummiussimasai innersuussutaallu suliami ingerlanneqqartussami ilanngullugit sammineqarnissaat
Innersuussutimmi suliarineqarnissaat pingaarutilerujussuummata
Oqaluttuarisaanitsinni kapitali taannarpiaq itisilerneqartariaqarpoq
Qanoruna pisoqarsimasoq? Qanorlu ingerlariaqqissaagut? Inuunerup naleqassusia maannakkut eqqaaqqilaarusuppara – taannaammammi ulluinnarni pingaarnerpaanut ilaasoq
Inuunerup ingerlanerani anorersuarsiortarpugut qatsunganersiortarlutalu
Nukittortarpugut sanngiillisarlutalu
Ilaannimi misigisarpugut ingerlariaqqissinnaajunnaarluta
Misigisarpugulli aamma ingerlarsorluarluta ingerlariaqqissinnaallutalu
Piffimmi tassaniinnitsinni pisortanut ikiortissarsiortariaqartarpugut
Kommunit qitiulluinnarlutik tassani inissisimapput
Kommunimi atorfillit sinaakkusiunneqarsimasut atorlugit ikiuisarput
Qularnanngitsumillu sapinngisartik tamaat innuttaasunik ikiuisarput
Ikiugassat ikiorneqartassapput
Tamattami pisariaqartinneqarpugut
Qujanarlu suliffeqarfinni – pisortat pineqarpata imaluunniit namminersortut pineqarpata – aalajaallusi inuiaqatigiinni napatitseqataagassi
Nunatsinni imminut toquttarneq unammilligassatta annerpaartaattut taaneqarsinnaavoq
Ukiummi tamaasa innuttaaqatigut arlallit iluatinnangaartut peeruttarput
Tamanna alianarluinnarpoq akuerineqarsinnaananilu
Imminut toquttarneq pillugu unammilligassaq annertungaaraluartoq neriuummik peqarpunga
Inuusuttavummi unammilligassatta ingerlariaqqiffiginissaanut ukiarmi ersarissumik oqariartuuteqarput siunnersuuteqarlutillu
Oqariartuutaat ersarissoq tassaavoq pisortat inuiaqatigiillu allannguisariaqartugut
Inuusuttut oqariartuutaat politikkikkut tusaavagut aammalu eqqumaffigeqqissaarlugit
Inuuneq, tunissutit annersaat – inuusuttoqatit inuiaqatillu erligalugit inuusuttatta takutitsinerat qanoq nukittutiginerannik ersersitsivoq
Inersimasuusugut tamanna tusaallugu aqqutissiuussinissarput pisussaaffigaarput
Naalakkersuisullu suliami pingaaruteqarluinnartumi inuusuttut qanimut peqataatissavagut
Ersarissumillu oqaatigisariaqarpara aatsaat inuiattut ataatsimoorluta - tamattaalluta suleqatigiilluta imminut toquttarneq akueriunnaarutsigu, ajornartorsiutip annikillinissaanut aqqutissiuussisinnaagatta
Ataatsimoorluta mumisitsisariaqarpugut, annaasagut amerlavallaarujussuarput
Inuit tamaasa pisariaqartippagut
Aamma illit eqqaamassavat – pisariaqartikkatsigit
Kisimiinngilatit oqaasinngortitseqatigisigut
Tapersersoqatigiitta ataatsimooraangattami nukissaqarlualersarpugut angusaqarluarsinnaalersarluta
Inuuneq ingerlajuassaaq
Nunatsinni innuttaasut 56.500-it missaanniipput
Ukiuni aggersuni nunatsinni utoqqaat amerliartortussaapput inuiaqatigiinni ukioqatigiiaat inunngorsimanerat tunngavigalugu
Utoqqartagut qutsavigisariaqarpagut – taakkuuppummi uagutsinnut isumaginninnikut
Utoqqalinerlu tassaasariaqarpoq isumakuluuteqarani toqqissisimalluni inuuneq
Utoqqartagut pisariaqartippagut – taakkuuppummi ilinniarfigisassagut
Utoqqartagut tapersersortariaqarpagut – taakkuuppummi inuunermik tunissuteqarnikut
Utoqqartatsinnut atukkat pitsanngorsarniarlugit qinigaaffimmi uani aallartissimanerput ukioq manna nanginneqassaaq
Utoqqarnullu periusissiassami ilaatigut utoqqaat pisariaqartitaat ersarissarneqarlunilu pitsanngorsaavigineqassaaq
Nunatsinni pisuussutinik ulikkaarpugut atorluagassatsinnik
Aalisarneq suli inuussutissarsiutta annerpaartarivaa
Nuannaarutigeqaaralu aalisarneq ukiumi qaangiuttumi eqaatsumik unigani ingerlammat, atuisunit malugilluarneqartumik
Tamanna aalisartunut, ilaqutariippassuarnut, kommuuninut aammalu nunatsinnut tamarmut iluaqutaavoq
Tamatumani sila kisimi annerusumik killilersuisuulluni
Sinerissalli qanittuani aalisartut tamarmik nunatta immikkoortuini pitsanngorsaaffiginissaa qulakkeerneqassappat kattuffiit qanimut akuutillugu suleqatigilluarnissaallu pingaaruteqarluinnarpoq
Ataqqinartut piniartut aammalu aalisartut nunami maani peqqarniissinnaasumi atugaqartitsinnaasartumi atugaat pitsanngortuartariaqarmata
Aalisartut aalisartuinnaanngillat
Aalisartut ilaqutariinni pilersuisuupput
Aalisartut nunatsinni aningaasanik kaaviaartitsipput
Aalisartut suliffeqarfinnik napatitsipput
Sinerissap qanittuani aalisarnerup ineriartortinneqarnissaa kissaatigineqarpoq taamatuttaarlu avataasiorluni aalisarnerup tulluarsarneqarnissaa aamma kissaatigineqarluni
Aalisarnermut inatsisip inaarsarneqarnissaa tullinnguuppoq piareersarneqaleruttorlunilu
Eqqaamassavarput inuussutissarsiutitta pingaarnersaat isumatusaartumik aaqqissuusseqqivigissagatsigu
Puigornagulu pisuussutit uumassusillit uumaatsullu inuiaat kalaallit tamarmiullutik pigisarigaat
Aappaagu Nuummi Ilulissanilu mittarfiit nutaat atorneqalissammata ulapputtoqarpoq
Qaqortup mittarfia 2025-mi piariissasoq naatsorsuutigineqarpoq
Aatsaat taamak ukiumi qaangiuttumi angallattoqartigaaq, ukiunilu tulliuttuni angallattut suli amerlanerulernissaat naatsorsuutigisinnaavarput
Nunatta ammarnerulernissaanut piareersaaqatigiittariaqarpugut
Periarfissat nutaat takkussuutilerput
Nunatsinnilu eqaannerusumik angalasinnaalissaagut
Avammut tunisassiorsinnaaneq eqaannerulissaaq
Takornarissat amerlanerit tikittalissapput nunatsinnilu innuttaasut aamma nunanut allanut toqqaannartumik angalasinnaalissapput
Aningaasarsiorfissat nutaat periarfissiinerat innuttaasuniit inuussutissarsiortuniillu atorluarneqartariaqarput
Ukiumi qaangiuttumi sila allaaneroqaaq
Silarloqattaarnera annertoorujussuarmik angallannikkut ilungersunartorsiortitsisimavoq
Tamanna uagut qanoq iliorsinnaanngikkipput paasisinnaavarput
Taamaattorli nunattali iluani angallannikkut ilaatigut teknikimik peqquteqartut naammagisimaanngilluinnarpagut
Innuttaasut kiffartuunneqarnissaminnik neriuuteqartut ataavartumik kinguaattoornermik eqqugaasarnerat iliuuseqarfigineqarpoq ammalu 2023mi suli piumasaqaatinik ersarissunik malitseqartussaq kinguneqartussarlu ingerlanneqalissalluni, innuttaasut pitsaanerusumik angallannikkut kiffartuunneqarnissaat qulakkeerumallugu
Mittarfiit nutaat nunatsinni ineriartortitseqataassapput
Mittarfiit nutaat periarfissanik nutaanik ammaassissapput
Mittarfiit nutaat suliffissanik nutaanik pilersitsissapput
Aningaasarsiorfissallu nutaat ammaatissallugit
Anigaasarsiornerput pitsaasoq inuussutissaqartuarnissatsinnut, ullumikkumiillu suli atugarissaarnerulernissatsinnut toqqammavissaraarput
Nukissiutinik ataavartunik, nukimmik minguitsumik nunatsinniinnaanngitoq nunanulli allanut tunisassiarisinnaasatsinnik pilersitsinitsigut 
– Erngup nunatsinni naassaangiusattumik pigisatta atorluarneratigut – Aatsitassat mingutsitserujussuanngitsut inerisaaffiginerisigut – mittarfiit nutaat periarfissiinerisigut – Aalisarnerup aqutsilluarfigineratigut inerisartuarneratigullu – Siunissami aningaasarsiornerput inerisassavarput
Inuimmi atugaannik atugarissaarnissaanillu sinaakkusiissalluta suliuartariaqarpugut
Qitiusumillu ingerlatsinitsinni sipaarfigisinnaasavuttaaq qiviartariaqarpagut
Allaffissornerup annertuup uagutsinnut inuiannguanut tulluartumik aaqqissuuteqqinnissaa oqallisaajuartarpoq.
Ukiumi nutaami oqallisigiinnarunnaarlugu aaqqissuuteqqinnissaanut alloriarnerit siulliit siunnerfigaavut
Allannguisariaqarpugut, ullumikkutummi ingerlaannarneq aqqutissaanngilaq aaqqissuusseqqitariaqarpugullu, siunissami kinguaatta nunaminni namminneq aquummik tigusinissaannut toqqammavissiinissatsinnut
Ulluni ingerlalluarfitsinnittaaq siulivut assigalugit, ullunut eqqanaarsarfigisariaqakkatsinnut qularnaarinissaq aalluttuartariaqarparput
Ukiussamut pilinertulli - ingerlalluartilluta ileqqaarneq siunissamut toqqissisimanartumik tunngaveqartuaqqulluta tunngavigiuartigu
Aningaasarsiornitta ineriartornera siammasissumik nunatsinni tamanit malugineqarnissaa qulakkeeqqissartuagassaavoq
Taamaammallu siunnerfiit arlallit nunarput tamakkerlugu ineriartuutaasussat alloriarfigisimalerpagut – Sineriammi tamarmi sanaartornerup siaarneratigut ukioq manna ukiunilu aggersuni malugineqartussanngorlugu
Soorlu:
Qasigiannguani Aasiannilu erngup nukissiorfiliornikkut
Tasiilami Nuummilu erngup nukissiorfiisa allilernerisigut
Inuusuttunut inissiat sanaartorneqarlutik aallartipput aammalu ukiuni tullerni ingerlanneqassallutik
Soorlu Qaanaami, Nuussuarmi, Upernavimmi, Uummannami, Qeqertarsuarmi, Qasigiannguani, Kangaatsiami, Kangaamiuni, Narsami, Nanortalimmi, Tasiilami Ittoqqortoormiunilu ukioq manna ukiunilu tullerni sanaartortoqalissalluni
Illoqarfinnilu annerusuni aamma sanaartornikkut ingerlatsinerit kiisalu ilinniartut inissaat amerlanerulersinniarlugit pitsanngorsarniarlugillu annertuumik ingerlanneqarlutik
Tassa sanaartorneq siammasissumik pilersinneqartussaq sinerissami sunniuteqarlualersussaq ingerlanneqalerpoq
Sanaartornermilu utoqqarnut pisinnaanerusunut inissiat inoqarfinni aama minnerusuni pilersinnissaat kommuunit qanimut suleqatigalugit ingerlanneqartariaqarput aamma
Alloriarnerit taakku neriulluarfigaagut, ukioq mannalu nuna tamakkerlugu ineriartuutaasussanik alloriarfiusinnaasut aamma suli nangittumik ingerlakkumaarlutigit
Ruslandip Ukrainemut saassussinera nunarsuarmi nunani aningaasat naleerukkiartulerneranik kinguneqarpoq, tamanna aamma Kalaallit Nunaanni malugaarput
Sorsunnerulli kinguneri uagutsinniit nunani qanimut suleqatigisartakkatsinni, soorlu Europami annertunerujussuarmik maluginerlunneqarpoq
Nioqqutissammi akitsorput
Inuuniarneq ilungersunarsivoq
Eqqarsaqatigiittariaqarpugut tulluussartariaqaratta pissutsinut nutaanut allanngortissinnaangisatsinnut
Kalaallit Nunaanni innuttaasut artukkerneqannginnissaat anguniartuagassaraarput
Nunarsuarmi pisut qanimut malinnaaffigaavut
Arlaatigullu qisuariartariaqassagutta iliuuseqartassaagut, taamaaliortartalereerpugullu
Qaqagumulluunniit inuiattut illersortuartariaqarparputtaaq inuiannut nunamullu ataqqinnigani iliuuseqarnerit
Taamaammallu Ruslandimut nunarsuarmioqatigiit killilersuutaannut ilaavugut
Uagummi kiffaanngissuseqarnissarput namminiussuseqarnittalu ataqqineqarlunilu akuerineqarnissaa sorsuutigisimavarput ukiorpassuarni
Sorsunnerup kingunerisaanik pissutsit naatsorsoruminaatsut najummatsisimanarsinnaasullu atoratsigit, ataatsimoortariaqarnitta pingaassusaa naqissuseqqikkumavara
Pissaaneqarniunnermi takusarput uagutsinnut sunniuteqarmat aammalu issittup annertusiartuinnartumik nunanit pissaanilissuarnit soqutigineqarlunilu sunniuteqarfigiumaneqaraluttuinnarnerani – Inuiattut ataatsimoornitsigut angusaqarsinnaanerput aatsaat iluamik pisinnaavoq
Silap pissusaata allanngoriartornerata kingunerisa ilaat ukiumi qaangiuttumi maluginngitsoorunanngilarput
Inuppassuit aasarsiornerminni imaluunniit ukiussamut pilissallutik aasaq piniarnissaannut silap unerisimannginnera siallerajunneralu kalluartarsimavaat
Piniartortavut aalisartortavullu aamma sunnerneqaqattaarput
Silallu taamatut unerisimannginnera aamma angallannermut annertuumik sunniuteqarpoq
Naalakkersuinikkut silap pissusaata allanngoriartorneranut iliuusissanik sulineq nunarsuarmioqatitsinnullu akiuniarnermut sunniuteqarniarluni ingerlatsineq nangissavarput
Angallannikkuttaaq pissutsit silap pissusaanit sunnerneqartut imaluunniit angallannermi kiffartuussisussanit pitsanngorsarneqartussat qanimut malinnaaffigalugillu piumasaqaateqarfigisassavagut ukiumi nutaami
Kalaallit Nunaanni innuttaasut
Ataatsimoorluta angusassanik ulikkaarpugut
Ataatsimoorluta meerartagut inuusuttortagullu ajunnginnerpaamik siunissaqartitsigit
Meerartagut tasiortigit
Inuusuttut tusarnaartigit
Inersimasut kaammattortigit
Utoqqaat ilikkagaqarfigitigit
Tamattami seqinitta ataani inuuvugut
Kalaallit Nunaanni innuttaasut - Nunaqqatit
Nunarsuarmilu innuttaaqatigut
Ukiortaami pilluangaaritsi
NytaarstaleUkiortaami oqalugiaat 2022 
Naalakkersuisut siulittaasuat Múte Bourup Egede Asasakka ataqqinartut nunaqqatit
Ukiortaami uummammit pisumik pilluaritsi
Ukiup taarnerpaaffia qaangiukkaluttuarpoq
Ullukinnerup juullillu ulluisa nalliussineratigut ilaqutariittut inuiattullu asanninnermik ataasimoornermillu qanortoq misigisaqarsimagisa
Ullunut aggersunut - Siunissamut - Nukissanik tunngaviliiffiusumik
Ukioq 2021 pisoqarfiusimaqisoq qaangiussimalerpoq. Ukiortaarlu 2022 maanna tikilluaqqullugu aallartippoq
Ukiummi taarnerpaaffianiit qaamaneq annertusiartoqqilersoq maanna ikaarsaarfigaarput
Qaamarnup ukiortaallu nassatarisarpaa neriunneq
Ukiortaaq 2022, illit uangalu - Tamatta - Inuiattut ilusilersuiffigissallugu periarfissaqarfipput
Kulturilerisortatta, timersortartut peqatigiiffilerisullu - Inuiaqatigiinni ataatsimoornermik annertuumik misigitittarpaatigut
Timersortartuvut takutitsilluartut tulluusimaarutigisavullu ukiumi qaangiuttumi arlaqaqaat
Immikkulli eqqaasaqarusuppunga.
Inuiattut ataatsimoorneq, arnat assammik arsartartortatta amerikap nunavittaani, nunarsuarmi pissartanngorniunnissamut anngunniunneranni aasaq misigaarput
Naak nunarsuarmi pissartanngorniunnissamut anngutinngilaaraluartut. Tulluusimaarneq misigaarput, nunarsuamimi nunat angisuut, inuttoqisut naligalugit – Ilami allaat ajugaaffigisarlugit takutitsipput
Kulturilerisut akornanni nunarput nittarsaalluarneqarlunilu, inuiattut ataatsimoornissatsinnut tunngavissiisumik kiisalu oqaasinnguiffigisariaqakkatsinnik oqaasinnguilluni nikisitsisinnaaneq takutinneqarportaaq
Atuakkiortup inuusuttup, Niviaq Korneliussenip Nunat Avannarliit Atuakkiortunut nersornaasiuttagaannut, nunatsinniit siullerpaalluni nersorneqarnera tulluusimaarutissaraarput
Tulluusimaarnittali aamma malittaanik atuakkiaata, ‘Naasuliartarpi’-p, inuiaqatigiinni unammilligassatta iliuuseqarfigisariaqakkattalu ilaannik, imminut toquttarnerup qaangerniarnissaanut oqariartuuteqarnera maluginngitsuugassaanngilaq
Unammilligassaq inuiattut ataatsimoornikkut tapersersoqatigiinnerunikkullu aatsaat anigorsinnaavarput
Immitsinnut nukittunerulersittarpugummi akiugassaajunnaarluta, ataatsimoorangatta tapersersoqatigiikkaangattalu
Ukiuni makkunani nunarsuarmi ilaqutariippassuit nualluussuarmik Covid-19-imik tunillatsinnikkut aqqusaagaqarput
Ilaqutariit ilissittaarlu meeqqat nualluussuarmik nalaataqarnitsinni anaanamik, ataatamik qanigisannulluunniit allamut, nualluussuup tuniluunnerani qanoq misiginerlusi oqaatiginissaa pingaaruteqarpoq
Anaanap, ataatap qanigisavilluunniit nalunngilaa qanoq tunillatsinnaveersaarneq pissanersoq, annilaangaguillu inersimasumik oqaloqateqarit
Nualluussuup atuunnerani eqqaasinneqarpugut ikioqatigiinnerup qanoq pingaaruteqassussaanik
Nunaqqatigiittut ilaqutariittullu ikioqatigiinneq nukimmik tunisisarpoq ataatsimoornerulersitsisarlunilu
Tamanna eqqaasitsivoq nunatsinni immitsinnut ikiussagutta iliuuseqassaguttaluunniit, illit uangalu tassatugaasugut iliuuseqarsinnaasut
Nualluussuaq suli nunarsuatsinni tuniluuppoq, pisortallu innersuussutaat suli atuupput
Nunatsinni inooqateqarpugut sumiiffeqarporlu nakorsaqarfiunngitsunik, taakkualu nualluussuarmut illersussagutsigit tamatigut mianersortumik iliuuseqartuartariaqarpugut
Nualluussuup nunarsuarmi tuniluunnera malinnaavigaarput, nunatsinnillu tuniluutinnginnissaa peqqinnissaqarfittalu artukkinnginnissaa siunertaralugu tuniluunnerup siuaruatsaaliornissaanut iliuuseqartarnerit ingerlassapput
Nunaqqatigiittut paaseqatigiilluta nualluussuaq akiortigu, inuttullu ataasiakkaatut akisussaaffimmik tigusilluta sapinngisarput tamaat tuniluunneq pinaveersaartitsigu
Ukiumi qaangiuttumi naalakkersuinikkut allanngortoqarpoq
Innuttaasut qinersineranni naalakkersuinikkut nikittoqarpoq tassanilu innuttaasut taasinermikkut naligiinneruneq minnerunngitsumillu ataatsimoornerunissaq kissaatigigigaat erserpoq
Tamanna Naalakkersuisuniit ataqqilluinnarlugu pimoorullugulu ingerlatissavarput
Akuutitsineq ataatsimoorfeqarnerlu salliutissavagut isummallu assigiinngissuseqarsinnaaneri ataqqillugit naaperiaarfiusinnaasunik nassaarsinnaaneq anersaaralugu ingerlatsineq qitiutillugu, naalakkersuinikkut ingerlaaseq atussavarput
Tamanna Aningaasanut Inatsisiliornitsinni takussutissineqareerpoq
Nunatta aningaasatigut toqqammavissaa tamakkiisumik ilalerneqarpoq. Taamaalillutalu tamanit tunuliaqutserneqartumik siunnerfeqarluta
Ataatsimoorneq nukittuunngortitsisarpoq taamaattumillu Inatsisartuni partiit tamaasa ammasumik suleqataalluarsimanerannut qujaffigerusuppakka suliassanullu aggersunut suleqatigiinnissatsinnut isumalluarlungalu qilanaarpunga
Unammilligassagummi annertoqaat
Naligiinnerulernissarput qitiulluinnarpoq. Naligiinnerulernisssatsinnullu allannguisariaqarneq pisariaqarluinnarpoq.
Naligiinnerulernikkut inuiaqatigiinni toqqissisimanarnerusumik ingerlaaseqarsinnaanerput tunngavilisissavarput
Ilaqutariittullu toqqissimaneq qitiulluinnarpoq
Inuiaqatigiittut tamanna angussagutsigu pingaaruteqarluinnarpoq ineqarnikkut, inooqatigiinnikkut ataqqeqatigiinnikkullu siuarsaanissarput
Ilinniartitaanerup siammasissup qaffassarnissaa pingaaruteqarluinnarpoq
Inuiaqatigiinni pisariaqartitagut piginnaasatta ilinniartitaanikkut tunngavilerneqarnissaat pisariaqarpoq
Taamaaliornitsiugut suliffeqarnikkut toqqissisimaneq annerusoq pilersissinnaavarput inuttullu ataasiakkaatut imminut ilaqutariittullu pilersorsinnaanerput qaffassarsinnaallugu – inuuniarnikkut ineqarnikkullu
Naligiinneruneq assigiinngitsunik ersiuteqartarpoq
Naligiinneruneq tassaavoq tamatta inuiaqatigiinni qanorluunniit atugassaqaraluarluta toqqissilluta inooqataasinnaanermut 3 periarfissaqarneq
Tamatta assigiimmik tunniussaqarsinnaanngilagut
Ilaqarpugut ikorfartorneqartariaqartunik. Ilaqarpugut tapersersorneqartariaqartunik
Ilaqarpuguttaaq inuunerminni sulinermikkut tunniussaqarsimallutik toqqissillutik utoqqalisariaqartunik
Inuiaqatigiittut tamanna ataatsimoorluta suleqatigiiffigisigu, Naalakkersuisunilu tassunga siuttooqataassaagut.
Aallartereerpugut
Utoqqarnut atugassarititaasut pitaanerulernissaannut Naalakkersuisuniit siunniussarput Partiit tamarmik taperserpaat
Tamannali allorianerit siullersaraat
Ukiumi nutaami inuiaqatigiit siuariartornissaannut alloriarnerit tullii tigusariaqarpagut
Ineqarnermut aaqqissuusseqqinneq arloriarnerit pingaarnerpaat ilagivaat
Angerlarsimaffimmi tassaavoq inuunitsinni toqqissimaffissat pingaarnerpaat ilaat
Qulaajaanerit ingerlanneqareerput maannakkullu pilersaarusiorluakkamik ineqarnerup aaqqiissuuteqqinnissaa tullinnguukkaluttuarpoq
Inuit namminerisamik ineqarsinnaanerannut periarfissat eqaallisarnissaat suliarissvarput
Inuit qanorluunniit inuiaqatigiinni inissisimagaluarpata angerlarsimaffeqarnissaat anguniarlugu suleqatigiittariaqarpugut
Inuit angerlarsimaffeqanngitsutut inissisimalertarnerat pinngitsoortinniarlugu ataqatigiissumik ataatsimoorluta suliarisariaqarparput
Inuit, peqatigiiffiit, suliffeqarfiit aammalu suleqatigiiffiit inunnik annikilliuteqartunik aammalu inissaaleqisunik ikuiuisut tapertaalluartullu piffissaq manna iluatsillugu qamannga pisumik qujaffigerusuppakka
Ilissi takutipparsi ataatsimoorluni nukik qanoq annertutigisoq pillersinneqarsinnaasoq
Angerlarsimaffik tassaasussaavoq meeqqanut toqqissimanartumik perorfiusoq
Meeqqap angajoqqaani tamatigut pisariaqartipai taakkuummatami inuunerup aqqutissaanut ilitsersuisussat asanninnermillu tunniussisussat pingaarnerpaat
Tamanut tamanna angussagutsigu angerlarsimaffinni qanigisanut tarnikkut timikkullu annersaaanerit annikillisartariaqarpagut- akuersaarneqarsinnaanngillammi
Timikkut tarnikkullu annersaanerit pillugit suliniutit arlalissuit ukiut ingerlanerini ingerlanneqartarsimapput qujanartumillu sulisut namminerlu kajumissutsiminnik suliniuteqartut inunnut ataasiakkaanut tapertaanermikkut ilorraap tungaanut alloriatitsisinnaasarsimapput
Inunnik sullissisut aammalu nammineq kajumissutsiminnik inuit artorsaruttorfiini tapertaasartut tamaasa qamannga pisumik qujaffigerusuppakka ukiumilu nutaami nukissaqarluarlutik sulinissaannut kissaallugit
Malunnaateqarluartumik qanigisanut timikkut tarnikkullu annersaanerit annikillisinneqassappata isertuaatsumik oqaasinnguisariaqarneq pingaaruteqarluinnarpoq
Ajoraluartumik inuunermi anniaatinut oqaasinnguisarnerput pikkoriffiginngilarput
Isertorneq matoorinerlu ilaatigut ajornannginnerusutut isigilersoorsimasarparput
Tamanna tamatsinniippoq
Pikkoriffigivallaarparput inoqatitta ajornartorsiutaat uparuassallugit kanngunarsassallugillu
Tamanna toqqorterinermik, kanngusunnermik, aliasunnermik kamassaqalernermillu kinguneqartarpoq
Qanigisani timikkut tarnikkullu annersaanerup akiornissaani tamatta peqataasinnaavugut tunniussaqarsinnaallutalu
Ikioqqusut assuarlernagit aqqutissioqatigalugit
Ilikkartariaqarparput qanorluunniit ukioqaraluarutta ikiorneqarnissamik oqaasinnguisinnaaneq ikoqqusinnaanerlu inuunermmi ingerlaqqinnissamut sakkut pingaarnersaattut akuerisariaqarlugu
Naalakkersuisuniit unammilligassatta annikillisinnissaanut siuttooqataarusuppugut, siammasissumillu ataatsimoorussamik suleqataarusussuseqarluta
Ikiorneqarnissamut aqqutit 4 pioreersut annertusarsinnaneri inerisarsinnaanerilu ammaffigaagut minnerunngitsumillu periarfissanik nutaanik ujartueqatigiinnissamut peqatiserinnilluta
Naalakkersuisuniit upperaarput innuttaasut ataatsimoorluta angusassaq anguneqarsinnaasoq
Naalakkersuisuniit upperaarput tamatta sumiikkaluaruttaluunniit tamatsinnut iluaqutaasussamik tunniussaqarsinnaasugut
Inuunitsinni inuttullu ataasiakkaatut inuiattullu siuariartuutissaqartilluta imminut qiviartuartariaqarpugut
Innuttaasuusugut tamatta piginnaaneqarpugut
Tamatta assigiinngitsunik pikkoriffeqarpugut
Anaana ataatalu sulisappata meeqqerisut, ilinniartitsisut sunngiffimmilu susassaqartitsisut sulissapput
Utoqqartagut isumassorneqartussaapput
Nerisassaqassagutta piniartoqartariaqarpugut aalisartoqarlutalu pisaasalu suliarineqarnissaanni sulisoqartussaalluni
Pisiniarfimmiut angerlarsimaffitsinni pisariaqartitagut pisiassaatikkumallugit sulipput
Eqqakkagut initsinnilu innaallagialersuutigut atorneqassappata isumagineqartuartariaqarput
Peqqilluta toqqissisimallutalu inooqataasinnaaqqulluta peqqinnissaqarfimmiut ulloq unnuarlu sulipput
Kikkuugaluartulluunniit annerunatik minnerunatillu nalingiillutik nunatsinnut siuariartortitseqataasinnaapput - Ullullu tamaasa sulinikkut inuppassuit maligassiullutik tamanna tunngavissittarpaat
Sulinermi pisuussutitta annerpaat ilagimmassuk Akornatsinni arlarput iluanaarpat, uatsinnut iluaqutissalimmik sunniuteqartussaavoq
Inuuniitsinni ilaatigut naatsorsuutiginngisanik nalaataqartarpugut ingerlariaqqinnissamullu allatut ajornartumik pisortaniit ikiorneqartariaqalersinnaalluta. Inunnik sullissinermi tassani kommunit qitiupput
Kommunimmi tassaapput ulluinnarni innuttaasunik qanimut sullissisut
Kommunini sulisut qinikkallu innuttaasut atugarisaasa pitsanngorsartuarnissaat pimoorussilluinnarlutik ingerlappaat
Inunnik sullissisuusut suliarujussuaq ilaatigut kiserliornarsinnaasoq kivittarpaat sapinngisartik tamaat atorlugu
Innunnik sullissisuusut ulluinnarni tunniussaat pillugit qutsavissaqarfigeqaagut
Ulluinnarnili sulinerminni sinaakkusiunneqartut aallaavigalugit sulinerminni ilungersortitaapput tamannalu allanngortittariaqarpoq
Naalakkersuisuniit ukiumi nutaami Nunatsinni inunnik isumaginninnikkut aaqqissuussaanerput nutarternissaanut suliaq aallartissavaat
Inunnik isumaginninnikkut sulinermi oqartussaaffiit ataqatigiissumik sulinerat annertusassavarput
Inuit ataasiakkaat nukiit piginnaasallu pigisaat aaqqissuusseqqinnermi qitiutillugit sulineq ingerlanneqassaaq
Suliffissaqarnermut aqqutissiussinerit akileraartarnikkullu aaqqissuusseqqinneq suliarisariaqakkatsinnut ilaapput
Isumaginninnikkut, suliffissaqarnikkut akileraartarnikkullu nutarterinermi sulinerup aaqqissuunneqarnerani inuiaqatigiittut tamatta attuumassuteqarfigaarput
Nutaamik aaqqissuussaaneq taamaallaat iluatsissinnaavoq siammasissumik naalakkersuinikkut paaseqatigiiffiusumik ilusilersorneqarpat
Naalakkersuisuniit paaseqatigiiffissarsiorfiusumik ingerlaaseq atugarput ingerlateqqissavarput taamaaliornitsiugt innuttaasut peqataatilluarneqarsinnaanerat atugaasalu malunnaatilimmik pitsaanerulernissaat qulakkeerneqarsinnaammat
Qularutiginngilaralu inuit sullitagut pillugit paaseqatigiissinnaasugut
Nukigut siunertamut pitsaasumut kattullugit suliniarta
Qinikkammi aammami inuiaqatigiit tassaavugut, nunatta inuisalu siuariartortuarnissaanut suleqatigiittussat
Nunarput pillugu tamatta takorluugaqarpugut.
Takorluukkatta qiteraa tamatta nunarput inuuffigiuminarnerulersikkusukkatsigu
Isuma tamanna imminermini nukiuvoq naak anguniarneranut aqqutit isumaqatigiinngissutaasinnaasaraluartut
Piffissami aggersumi ikioqatigiinnikkut suliassaqarpugut
Nunatsinni mittarfissuit Inatsisartut aaliangernikuunerata tunngaviligaanik, suliarineqarlutik aallartissimalereerput, kujataanilu Qaqortumi aamma mittarfiliortoqassaaq
Atuutilerpata nunatsinni nunatsinnullu angallanneq allangorujussuartussaavoq periarfissanillu nutaanik pilersitsissalluni
Ukiumi nutaami mittarfissuit atuutilernissaannut suleqatigiilluta aqqutissat periarfissallu nutaat inerisartariaqarpagut inoqarfinni tamani – Illoqarfiimmi mittarfittaartussat kisimik ineriartuutiginagu inuiaqatigiit tamarmik ineriartornermit tassannga iluaqutissinneqarnissaat pingaaruteqarmat
Pingaarnerpaavoq najugarisami namminerisamik pilersinneqarsinnaasut sorlaqartinnissaat taamaaliornikkut piginnaassat pigeriikkat atorluarlugit inerisaasoqarsinnaassammat
Nunatsinni nukiit, ilisimasat, ilinniartitaaneq aamma aningaasat kaaviaartut amerlisikkumallugit suliniarnerput aallutissavarput naligiinnerusumik inuuneqalersinnaajumalluta
Nunatsinni sumiiffinni amerlanerpaani takornariaqarnermut piginnaasallit piupput
Piginnaasaat aallaavigalugit Nunatta tikikkuminarsarnissaanut suliat suleqatigiissutigalugit aallartisartariaqarpagut nunarput assissaqanngitsoq avatangiisinut akisussaassusilimmik misigisassarsiorfigisinnaanngortikkumallugu
Misilittagarilikkagut tamatsinnut pitsaasumik sunniuteqarsinnaanngoqqullugit inuiattut imminut napatissinnaanngornissarput anguniarlugu suleqatigiissaagut
Aalisarneq piniarnerlu nunatsinni pikkoriffigaarput
Nunatsinni aalisarneq isumalluutitta pingaarnersarisaanni siuariartornissarput pisariaqartipparput
Inuiaqatigiinni siunertagut pitsaasut angussagutsigit aalisarnikkut inuussutissarsiuteqarnitta pikkoriffigisattalu ineriartortinnissaa pisariaqartipparput
Inuussutissarsiut pingaaruteqartoq pillugu qanoq siunissami aaqqissuunneqarsinnaanera nalilersuineq aalisarnermit susassaqartunit ukiaq saqqummiunneqarpoq
Nalunaarusiaq siammasissumik oqaluuserineqarnissaa nalilersuinermilu akuutitsinissaq pingaartueqarluinnarluni
Ukiumi nutaami aalisarneq pillugit isumasioqatigiinnerit ingerlanneqassapput inuussutissarsiutsinnut pingaaruteqartumut inuiaqatigiit oqaloqataanissaat periarfissikkumallugu
Aalisarnerulli aaqqissuuteqqinneqarnissaa qanoq iluseqarumaarnersoq oqaloqatigiinnerit takutikkumaarpaat.
Pingaarnerpaarli tassaavoq aaqqissuusseqqinnerup maannakut inuutissarsiuteqartut pillugit suliaassanngimmat kisiannili kingulissatta inuutissarsiuteqarsinnaanissaannik qulakkeerinnittussaammat
Aalisarneq, takornariaqarneq avatangiisittalu atorluarneqarnissaat qulakkiissagutsigit Appolo-p Saatormiup oqaasii atorlugit aqqutip atugassatta qiterpiaa naatsumik imatut eqikkarneqarsinnaavoq:
Kingullertut inuusutut piunnaartariaqarpugut.
Inuiaqatigiittut ikittunnguuvugut, nunarujussuarmi siassimalluta inuusut
Tamanna tamatta nalunngilarput
Tamaakkaluartoq Nunarput nunarsuarmioqatigiinnut annertoorsuarmik sunniuteqarluartumillu tunniussaqarsinnaavoq, aamma tunniussaqartarpoq
Nunatsinni avatangiisitta pisinnaasai qiviartigit, silap pissusaata tunniussinnaasai
Nukissiuuteqarnermik imminut akilersinnaasumik napatissinnaalluarpugut
Nukinnik sinnilinnik peqarpugut nunatta inuussutissarsiornikkut iluaqutissaanik
Ataavaartumik nukissiuteqarneq erngup nukia atorlugu nunarsiarmioqatigiit nukissiutiminnik allannguiniarnerannut tunniussassaqarpugut niiverutaallualersinnaasumik
Naalagaaffippassuit nukissiuutit ataavartunik minguinnerusunillu atuinissamik anguniagaqanerat nunatsinnut siuariartornissamut periarfissiivoq
Nunarsuarmioqatitta kinguaassamik nerisassaqartuarnissaat inuuffissaqartuarnissaat pillugu silap pissussaata inuit pilersitaannik kissakkiartuaartinneqarnera annikillisarlugu iliuuseqarput
Nunarsuarmiut nunarsuatsinnut mianerinninnerusumik inuuneqarusunnerat uagut iliuuseqarnikkut peqataaffiginiartigu
Issittup inuisalu avatangiisimut mianerinnittuunerat nittarsaanniartigu Kalaallit Nunarpullu nunat minguinnersaattut inuutissarsiornikkut inissillugu
Siunissami nunatut naalagaaffinngorumaartussatut nunarsuarmioqatigiinni suleqataasinnaanerput maanna takutinnissaanut periarfissaqarpugut
Takutitsigu nammineerluta nunatta ineriartortinneranut nunarsuamioqatigiinnut akisussaassusilimmik aaqqissuukkipput
Avangiisigut mianeralugit atorluarlugit aalisarnikkut, takornariaqarnikkut, nukissiuteqarnikkut aatsitassarsiornikkullu ineriartorsinnaavugut nunarsuarmioqatigiit isumaqatigiissutaat peqataaffigalugit
Nunarsuarmioqataanermi tunniussassaqarneq sunniissinnaanerlu inuiaattut amerlassutitsinniinngilaq iliuuserisinnaasatsinniillunili
Naggasiutigalugu oqaatigerusuppara inooqatigiinnitsinni immitsinnut ikorfartorlutalu nukissamik aallerfigiuartariaqartugut
Inuiattut inooqatigiinnerput ataatsimoorfissaqarpoq, ataatsimoornerunikkut inuiattut suli nukittunerulernissarput tunngavissitsigu
Inuiattummi ataatsimoornissarput, tapersorsoqatigiinnissarput nukittorsaqatigiinnissarpullu aatsaat taamak pingaartigilerpoq
Ataatsimoornitsigut tapersersoqatigiinnitsigullu aatsaat, inuiattut unammilligassavut aammalu avatitsinnit, nunatsinnik issittumillu soqutiginninnerujussuaq pissaanilissuarnit 7 pissaaneqarniuffiulersimasoq, akiorniassallugit aaqqiissutissanillu nassaarfigigalugit anigorsinnaavagut
Ileqqut kingornuttagaapput
Anaana, ataata inersimasullu imminnut qiimmassaqatigiittut tapersersoqatigiittullu meeqqatsinnut takutittuarutsigit, qiimmassaqatigiinneq nersualaarinninnerlu inuiattut naleqartitatut pilersissavagut
Timikkut, tarnikkut anersaakkullu pikialaartitsillutillu nukissamik tunioraasuusut qiimmassartuartigit, uagut piginnaasarinngisatsinnik piginnaanillit nersualaartartigit
Ataasiakkaarluta ataatsimoorluta nukittuffigut tunniussinnaasavullu inissaqartillugit
Qutsavigisigit meeqqerivinni sulisut, ilinniartitsisut, sunngiffimmi ornittakkani sulisut, utoqqaat illuani isumassuisut napparsimasunillu paarsisut
Aalisartut piniartut nunaqqatigiit naleqartitatsinnik nerisaqartikkumalluta inuiattullu napatikkumalluta ullorpassuarni piniarlutik angalasartut
Qutsavissaapput kattuffiit nunatsinni uummaarititseqataallutik suleqataasut, ilissittaaq tamassi nunarput pillugu sulisusi suleqataanissinnut qujanaq
Minnerunngitsumi sinerissami inuit kajumissutsiminnik suleqataasorpassuit: Qujanaq pilluta suligassi, nukissamik annertuumik nunaqqatitssinnut tunniussivusi
Qanortoq ukioq tamatsinnut 2022 iluanaarfiugili
Ukiortaami tamassi pilluaritsi
Guutip Nunarput sernigiliuk.
Naalakkersuisut Siulittaasuata Naalakkersuisoqarfia 
Ukiortaami oqalugiaat 2021 
Naalakkersuisut Siulittaasuat Kim Kielsen (Oqalugiarnermi oqaatigineqartut atuupput) 
Asasakka innuttaaqatikka, Ukioq 2020 naavoq
Neriuppunga juulli nuannersumik atorsimassagisi, peqqillusilu ukiumut nutaamut iserluarsimassasusi
Ukioq qaangigarput ukiuuvoq allanit allaanerulluinnartoq
Ukioq 2020 unammilligassaqarsimaqaaq siornatigut misilittagarinngisagut nualluussuup COVID-19-ip pilersitai aqqusaaratsigit
Nualluussuaq siammatsaaliorniarlugu assigiinngitsutigut sukaterisariaqartarsimavugut
Inuttut ataasiakkaatut, ilaqutariittut aammalu nunaqqatigiittut inuunerput allatut atortariaqarsimavarput, ilaatigut qanitagut najorsinnaasarsimanagit. Timersortartut unammiuaarsinnaanerat killersorneqartariaqarsimalluni
Tamakkua killilersuutit allaqqussiinnaasimanngilagut, taamaattumillu tamassinnut qujassuteqarusuppunga
Qujarusuppunga paasinnilluarlusi nualluussuup siammatsaaliorneranut akisussaaqataallusi ikiuukkassi
Neriutigeqaara inuiaqatigiittut ikioqatigiinnerput ukiumi nutaami nangissagipput, nualluussuup nunatsinni siaruaatinnginnissaa anguniarlugu
Piffissaq manna iluatsillugu nualluussuup akiorneqarnerani toqqaannartumik suleqataasimasut tamaasa qamannga pisumik qujaffigerusuppakka
Ukiumi nutaami nunarsuarmioqatigiit tamatta neriutigaarput akiuussutissamik innuttaasut tamarmik neqeroorfigineqarsinnaaassasut
Kissaatigaara nualluussuup atuunnerani ataatsimoorneq takutitarsi nualluussuup qaangiunnerani attatiinnarumaaripput, siulitta imminnut ikioqatigiittarnerisa anersaavanik takutitsilluinnartuummat
Inuiaqatigiinni Ilagiit pingaarutilerujussuupput, ukioq 2020-ip naajartornerani nunatsinni Ilagiit nutaamik siuttoqalerpugut
Ukiorpassuarni Ilagiinni siuttuulluni nunatsinni biskop-iusimasoq sulilluarsimanera pillugu qutsavigaarput, taamatullu nutaatut Ilagiinni siuttunngortoq, sulilluarnissaanik kissaallugu tikilluaqqullugu
Ukiup ingerlanerani ilatsinniit qimagaasimavugut
Annaasaqarsimasut ilaqutaasut qanigisaasullu qamannga pisumik misiginneqatingaarpassi, neriuutigaaralu inuunermi nuannersut kingumut eqqaallugit tuppallersaatitut atorsinnaajumaarisi
Ukioq 2021–mi ullut sungiusimasatta uteqqinnissaat neriuuteqarfigivakka
Ukiuni kingullerni arlaqartuni nunatta aningaasarsiornera siuariartorsimaqaaq
Ukioq 2020 aningaasarsionikkut unikaallaffiusimagaluartoq, aningaasaqarnikkut inissisimalluarnitta ingerlaannarsinnaanerput qulakkeerpaa
Nunatsinni ineriartornermut aningaasaqarluarnitsinnullu kivitseqataasimasut tamaasa qujaffigerusuppakka
Minnerunngitsumik aalisartut inuutissarsiutinillu allanik ingerlataqartut, aningasaqarnitta patajaatsumik inissisimaneranut kivitseqataanerat qujassutigerusuppara
Naalakkersuisuniit pingaarnertut angorusussimavarput nunatsinni inuiaqatigiit atugarissaarnerunissaat
Taamaattumik ukiuni kingullerni suliffissaaleqineq annertuumik qaangerniarlugu suliniutit ingerlanneqarput
Ilinniartitaaneq, piginnaanngorsarneq aammalu inuutissarsiutit inerisarnissaat aallunneqarput
Suliffeqarfeeqqanik nutaanik isumassarsiallu nutaat piviusunngorsinnaanerinut perfiarfissat annertusarsimavagut
Minnerunngitsumillu akit assigiilerteqqinnerisa kingunerisimavaat inoqarfinni tamani ineriartornermut periarfissat annertusineri
Nunatsinni sanaartukkanut inuussutissarsiornermullu aningaasaliinerit ingerlanneqarsimapput aammalu napparsimasut atugaannut pitsaanerulersitsisussamik, minnerunngitsummillu inuiaqatigiit nammassinnaasaannik tunngavissat suliarisimallutigit
Suut tamaasa eqqarsaatigalugit nunatsinni anigaasarsiornikkut siuariartornerput paarilluassavarput, sapangissanngilarput
Nuannaarutigaara takusinnaasimagakku nunatsinni pinngortitap kusanaqisup innuttaminit aasaq manna misigisassarsiorfigineqarlunilu atorluarneqara, nunatsinnilu takornarialerisut nalaataannut imaannanngitsumut iluaqusiilluartumik
Naalakkersuisuniillu siunniupparput nunatsinni sulinngiffeqarnerup oqinnerusumik atorneqasinnaanissaata aqqutissiunnissaa
Naalakkersuisuniit nunatsinni takornariaqarnerup siumut aallaqqinnissaa anguniarlugu, 2021-ip ingerlanerni susassaqartut peqatigalugit takornariartitsinermut periusissiamik nutaamik pissutsit attuuttut aallaavigalugit, siumut isigisumik pilersitsissapput
Taamaaliornikkut takornariaqarnermi inuutissarsiuteqartut 2020-mi nalaassimasaat pilertortumik qaangerneqarsinnaanissaat aqqutissiukkumallugu
Inuutissarsiutinik nutaanik aammalu takornariartitsinerup inerisaqqinnissaa Naalakkersuisuniit pingaartipparput
Ukiuni kingullerni suliffissaaleqineq affaannanngorsimavoq, taamaattumillu nutaaliornissamut alloriartoqarsinnaanngorluni
2015-imiit aningaasanik illuartitsinikkut, Nuummi Ilulissanilu mittarfissuassat sanaartornissaat periarfissaalersimavoq, sanaartornerlu ingerlallualereerluni
Mittarfissuarnik sanaartorneq annertuumik sulisunik atuiffiuvoq, aammalu siunissami suliffiulersussanik malitseqalereerluni
Akunnittarfissanik nutaanik sanaartorneq aallartereerpoq, inuutissarsiutinillu ingerlataqartut periarfissanik ujartuillutik pilersaarusiorlutik aallartereerput
Nuannerpoq takullugu illoqarfinni taakkunani eqqaanilu periarfissarititaalersussat nutaat atorluarneqarneri, nunatsinnilu ineriartortitseqataanissamut inuit kajumissusermik peqarluartut
Tele Greenland A/S ukiuni sisamani kingullerni attaveqaatit annertuumik anigaasartuutaasumik nutarterlugillu inerisartuarsimavai, tamanut iluaqutaaasumik
Air Greenland A/S nammineerluta pigilersimasarput, ukioq kingulliup ingerlanerani annertuumik eqqorneqaraluarluni siunissamut pilersaarutini nalimmassarlugit ingerlappai
Ukiumi qaangiuttumi kiffartuussinissamut isumaqatigiissutit ukiunut qulinut sivitsorneqarnissaannut maanna kiffartuussinissamik isumaqatigiissuteqartunut Naalakkersuisut isumaqatigiissuteqarput
Isumaqatigiissutit sivitsornerisigut maanna kiffartuussinissamut isumaqatigiissuteqarfigineqartut, nunatsinni angallannerup pitsanngorsarnissaanut, pigisamik nutarterneqarnissaannut aammalu piffissamut ungasinnerusumut pilersaarusiornissamut periarfissaqalerput
Sivitsuinerullu iluaqutissartai takussutissaqalereerput
Air Greenlandi, - danskillu issittumi illersornissaqarfiat, upalungaarsimaneq pillugu suleqatigiinnissamut isumaqatigiissummik nutaamik, ukiunut aqqaneqmarlunnut atuuttussamik, isumaqatigiissuteqarput ullumikkut januaarip aallaqqaataani atuutilersumik
Isumaqatigiissutit taakku malitsigisaanik qulimiguulinnik pingasunik nutaanik ujaasinermi annaassiniarnermilu atorneqartussanik, Air Greenland pisaassaaq, taakkunanilu marluk tikereerlutik
Saniatigullu inoqarfinnut mikinerusunut qulimiguullit nutaat tallimat inunnik assartuinissamut atugassat pigineqalissallutik
Taakkunani siulleq upernaamut tikittussaalluni, saniatigut imarpik qulaallugu timmisartorsuarmik Air Greenlandip pisinissaanut isumaqatigiissut atsiorneqareerluni
Ukioq 2020 Royal Arctic Line-imut aamma alloriarnernik misigiffiuvoq
Nunatsinnut umiarsuaq assartuut nutaaq angisooq tikippoq aammalu imaatigut assartuinermi Eimskippimik suleqateqalernissaq sivitsortumik utaqqineqarsimasoq kiisami atuutilerpoq
Qularutiginngilaralu suleqatigiinneq siunissami nassiussanik assartuinermut akit apparnerannik malitseqarumaartoq aqqutillu nutaat nunatta avataanut niuernerup ineriartorteqqinnissaanut periarfissanik nutaanik pilersitsiumaartut
Soorluttaaq ukiumi qaangiuttumi, nunatta kangianut umiarsuarmik aalajangersimasumik assartuisussamik Royal Artic Line pisaarpoq, tappavunga akulikinnerusumik umiarsuaqartalerneranik malitseqartumik
Ukioq 2020-mi nunaqarfinnut pajuttaatit marluk nutaat pisaarineqarput, ukiorlu 2021-mi nunaqarfinnut pajuttaatit nutaat pingasut tikittussaassallutik
Suliffeqarfiutigut ukiuni kingullermi annertuumik inerisarsimapput. Taakkulu suliffissanik nutaanik pilersitsimapput
Minnerunngitsumillu ineriartornerisa malitsigaat, nunarsuarmioqatigiinnut unammillersinnaassuseqarnerup annertusinera
Nunatsinni suliffissaaleqineq akiorniarlugu Naalakkersuisut suliffeqarnermut periusissiaat 2015-imeersoq, inerisaqqillugu periusissiaq nutaaq 2021-miit 2023-mut atuuttussaq maanna atuutilerpoq
2015-imiit ingerlanneqartut kingunerivaat suliffissaaleqinerup affaannanngortinnera, taamaattumillu ingerlariaqqinnissami iliuusissatut anguniakkat pingaarnerit makkuupput: 
Siullertut, inuussutissarsiorfinnik amerlanerusunik aningaasarsiornikkut siuariartortitsisussanik suliffissanillu pilersitsisussanik inerisaasoqassaaq
Aappaattut, inuusuttut suliffissaaleqinerat millisarneqassaaq
Pingajuaattut, suliffissaqartitsinissamut iliuutsit aqqutigalugit nuna tamakkerlugu suliffeqarneq annertusarneqassaaq sulisullu suliffeqarfinnut tulluunnerusunut sulilersinneqartarnissaat qulakkeerniarneqassaaq.
Naalakkersuisut siulittaasuattut pingaartilluinnarpara, inuusuttatta ilinniakkamik aallartitsinngikkunik suliffeqarfinni sulilernissaat. Minnerunngitsumik angajoqqaat aningaasarsiorfissanik amerlanerusunik periarfissaqartinnerisigut meerartaminnut pilersuinissaminnut nukissaqarnerulernissaat
Ukiuni kingullerni suliffeqarfinnik aallartisaaniartunut inatsisit nalimmassarneqarnikuupput
Tamakku malitsigaat suliffeqarfinnik aallartisaasut, suliffissanik nutaanik pilersitsisut arlaqalernikuummata
Taakkulu ineriarisartuarnissaat pingaaruteqarpoq
Innuttaasut peqqissuunissaannut pilersaarut Inuuneritta III saqqummiuteqqammerparput
Pilersaarut 2020-mit 2030-mut ingerlasussami qulakkeerniarneqarpoq meerartatta nunatsinni sumiiffinni tamani toqqissisimassumik peroriartornissaat
Pilersaarusiap kommunit aammalu najukkani tamani susassaqartut peqatigalugit inersisarneqassaaq
Pingaarnerpaatut aallaviussaaq inoqarfinni tamani nukittuffiit aallaaviginissaat, taamatullu innuttaasut tamarmik akuutinnissaat
Kalaallit qallunaallu oqartussaasuisa nunatsinni meeqqat inuusuttullu atugarisisaasa pitsanngorsarnissaannut suleqatigiinnerat aallartissimaleruttorpoq, 2023-illu tungaanut ingerlassalluni
Ukiuni tulliuttuni suliniutit arlallit piviusunngortissavagut, meerartatta inuusuttattalu inuunerissaarnerulernissaannut peqqissumillu ineriartornissaannut aqqutissiuussisussat
Suleqatigiinneq aallarnerlugu ukiarmi kommunit sulinerisa nukittorsarneqarnerat ingerlanneqarpoq, meeqqat inuusuttullu pisariaqartitsisut pilertortumik ikiorserneqarsinnaanngorlugit
Ajoraluartumik meerartatta ilai suli toqqissillutik angerlarsimaffeqanngillat
Taamaattumik angajoqqaat meqqaminnut akisussaffeqarneranni ikorfartorneqarsinnaanissaat minngerunngitsumillu meeqqaat toqqissimasumik peroriartornissaat qulakkeerniarlugu suliat ingerlatiinnarneqassapput
Suliat ineriartornerini takussutissat ilagaat, meeqqanut inuusuttunullu 18-init inorlugit ukiullit ikiorniarlugit, kommunini tamani ornittakkanik pilersitsisoqaranera
Taamaalilluni angerlarsimaffimminni ajornartorsiortoqartillugu, meeqqat toqqissimasumik ornittagassaqalersillugit
Ornittakkami meeqqat inuusuttullu isumassorneqarnissaannik periarfissiissaaq
Pingaarnertulli Inuuneritta III-mi siunertarineqartut ataavaartumik aallunneqarsinnaanissaat qulakkeerneqassalluni tassaasorlu: 
Meeqqat toqqissisimasumik peroriartornissaanut aqqutissiussineq
Nunatta oqaluttuarisaanerani aqqusaakkatta ilaat imaanngaanngitsuusimapput
Aqqusaarsimasatta ilagaat kalaallit meerartai 22-it sorlaqarfiannit, ilaqutaannit, kulturiannit, oqaatsinillu ilitsoqqussaannit peersillugit nunatsinni ilinniartitaarnermut qallunaanngorsagaanermullu siuttuulernissaannut, misiliutitut Qallunaat Nunaannut 1951-imi aallartitaanerat
Ukiut 70-igajaat matuma siorna pisimasoq alianartoq taamanikkut meeraasunut, kingunerluuteqarsimaqaaq
Pisimasup qulaajarneqarnerata malitsigisaanik danskit statsministeriat Mette Frederiksen, Naalagaaffik sinnerlugu utoqqatserpoq
Naalakkersuisuniit statsminister-ip utoqqatsernera pissusissamisoortutut isigaarput ilalerlugulu
Naalakkersuisut siulittaasuattut innuttaasutullu nunatta oqaluttuarisaanerani pisup mamianartup iliuuseqarfiginissaanut aqqut ukiorpassuarni malinnaavigisimavara
Maannalu utoqqatsertoqareernerata kingorna pineqartut ajunnginnerpaamik inuunerminnilu pitsaasumik ingerlariaqqinnissaannik qamannga pisumik kissaappakka
Utoqqartatta pitsaasumik pingaartinneqartutullu misigalutik akornatsinni inooqataanissaat Naalakkersuisut ukiuni kingullerni suliniutigisimavaat
Utoqqaat amerlapput piginnaaneqarluarlutillu nukissaqarluartut
Taakkualu piginnaaneri, ilisimasaat nukiillu inuiaqatigiinni annertuumik pisaqartippagut
Taamaattumik Naalakkersuisuniit utoqqaat pisinnaasut sulerusuttullu isertitaqarsinnaanerannut periafissaat annertusarsimavagut
Tamannali uniffiigiinnarnagu ukiunut qulinut tulliuttunut utoqqarnut politikkissaq pilersaarusiuleruttorparput
Pilersaarusiorneq utoqqaat oqaaseqartartuat, kommunit utoqqaallu kattuffiat qanimut suleqatigalugit inerisarneqartuassaaq
Ukiuni kingullerni ilinniartitaanerup annertuumik sammineqarneranut Naalakkersuisuniit ilaasimavoq siammasissumik, aammalu isiginnaarutit atorlugit najugarisaq qimanngikkaluarlugu atuarlunilu ilinniarsinnaanerup annertusarnissaa Coronallu ajornartoortitsinerata nalaani annertuumik misilittagaqarfigilikkatta ilagivaat ungasianiit atuartitsinerit ingerlarsinnaanerat
Ukiut siuliini piareersaataasimasut annertuumik iluaqutigalugit misilittarneqarput
Pissusissamisoortutut isigaara maannamut misilittagarineqalersut ineriartorteqqinnerisigut, ilinniakkat assigiinngitsut nunatsinni sumiluunniit najugaqaraluaraanni ingerlanneqarsinnaalernissaannut periarfissanik annertusaanissaq
Ullumikkummi nunatsinni inoqarfiit 90%-ii sinnerlugit, pitsaasumik attaveqaateqarput, Tele Greenland A/S -ip sakkortusaaviit, immap naqqanilu kabeli ukiuni kingullerni inerisartuarmagit
Misilittakkallu nutaat ilinniutigalugit internetsip periarfissarititai atorluarnerisigut, nunatsinni ilinniagaqassutsip qaffassarnissaanut nutaamik eqqarsarnikkut inerisaqqinnissarput
Ukioq qaangiuttoq nunatta nunanut allanut tunngasunut suliaani angusaqarfiulluarpoq
Pituffimmut siunissami isumaqatigiissusiorsinnaaneq nammineq nunatut qulakkeerneqarpoq
Tassanilu Danmark-imut suleqateqarnerup naligittullu inissikkiartuaarnera ersiutaalluni Tamatsinnut pingaaruteqarsimavoq amerikarmiut nunatsinniinnerat siammasissumik inuiaqatigiinnut ilinniartitaanikkut, suliffeqarnikkut aningaasarsiornikkullu isumaqatigiissutip iluaqutaanissaa
Taamaalilluni ukiut arfinillit inulaarlugit ingerlareersullu Pituffimmi kiffartuussinissamut isumaqatigiissutip amerikkarmiut suliffeqarfiutaannut tunniunneqareersorlu iluarsiissutissamik isumaqatigiissusiortoqarpoq
Ukiuni kingullerni Kalaallit Nunaata sinniisoqarfeqarnera inerisarsimavarput, kingullermik Island-imi 2018-imi sinniisoqarfimmik ammaavugut
Kalaallit Nunaata nunani allani suliniutai annertusarnissat nangillugu 2021-mi Asiap Kangiani sinniisoqarfimmik pilersitsisoqassaaq
Asiap Kangiani nunatta sinniisoqarfeqalerneratigut toqqaannartumik Asiap Kangiani oqartussanik suliffeqarfinnillu oqaloqateqarsinnaalernissap periarfissaalernissaa pisariaqarluinnartutut Naalakkersuisut isigaat
Taamattumillu nunatta Asiamut nioqquteqartarnerata annertusarnissaa aallartitaqarfiup pingaarnertut isumagissavaa
Ukioq 2021 nalliuttorsiorfiusussaavoq
Hans Egedep tikinneranit ukiut 300- inngussapput aammalu kunngikkormiut nunatsinnut tikeraaqqaarnerannit ukiut 100-unngussallutik
Taamaammat ataqqinartorsuup Dronning Margrethe II, tikeraarnissaa piareersarneqarpoq
Qularutiginngilara ukioq nutaaq 2021 sorpassuartigut nunatsinnut angusaqarfiulluarumaartoq
Toqqammaviit anigaasarsiorfissat ilinniarfissat, suliffissallu inatsisitigut ukiuni kingullerni pilersippagut
Tullinnguupporlu periarfissat atorluarnissaat – tassani inuk nammineq atorluaanissaminut akisussaassaaq
Periarfissat tamatsinnut ammapput
Atorluartigit!
Angusimasat aammalu ingerlavigilikkat Kalaallit Nunaata namminiilivinnissaanut aqqutissiuussipput
Namminiilernissatsinnut nukiit tunngavissat tassaapput: 
Innuttaasut minnerunngitsumillu inuusuttortagut
Taamaattumillu pisarnittut naggasiullugu inuusuttortagut kajumissaarumavakka
Periarfissat isaanneqartut atorluaqqullugit
Anguniagaqaritsi! 
Aporfeqarpat – uniffigiinnarnagit ilinniarfigisigit nukkassaatigisigit
Inuiaat ikittunnguusugut isumalluutigaatsigit
Kivissiuk nunarput
Siuligut qajavissuit maani nunami, najugaqarnissatsinnik toqqammaviliisut, uatsinnut tunniussaat, nangittumik, kinguaassatsinnut, nunatut nammineertutut, isaassinnaanngorlugu
Tamattami maani, kingoqqisuusugut, qajavissuit kinguaarivaatigut pissaanerallu, taqqatsinni tillerpoq
Uagununa Nunarput – pisussaaffigaarput, siuarsartuassallugu! 
Akisussaaffik, tigusiuk! 
Nunarput siuarsarsiuk
Taamatut oqarlunga Naalakkersuisut inuiaqatigiillu sinnerlugit ukiortaami Ataqqinartorsuaq Dronningi taassumalu Ilaqutai Kunngikkormiut pilluaqquakka
Aammattaaq pilluaqquakka danskit Folketingiat naalakkersuisuilu, savalimmiormiut Lagtingiat naalakkersuisuilu, kiisalu inuiaat danskit savalimmiormiullu tamaasa
Ukiortaami pilluaritsi! 
Guutip nunarput sernigiliuk
Ukiortaami oqalugiaat 2020 
Naalakkersuisut Siulittaasuat Kim Kielsen 
Oqalugiarnermi oqaatigineqartut atuupput 
Asasakka innuttaaqatikka, Ullaaq ukioq nutaarluinnaq iterfigaarput
Ukioq nutaaq piffinnik nutaanik imaqartussaq aallartippoq
Neriuutigaara tamassi nuannersumik juullip pilluarnartui atorsimassagisi, peqqillusilu ukiumut nutaamut iserluarsimassasusi
Ukioq qimatarput 2019-ni ukiuuvoq immikkuullarissoq
Ukiormi tassaasimavoq nunatta namminiileriartuaarnissaanut eqqarsaatip 1959-imi Jørgen C.F. Olsen-iugaluup saqqummiuteqqaarneraniit ukiut 60-it qaangiuffiat
Namminersornerulluni Oqartussat eqqunneqarneraniit ukiut 40-nngorfiat. Namminersorlunilu Oqartussaaffiup ukiut qulinngortorsiorfia
Ukiorpanni sapiissuseqarluta alloriarnerit annertuut tigusarsimavagut
Sulili namminiilivinnissamik sinnattup aanaakkunnik aataakkunnik, ningiukkunnik ittukkunnik, kingornussimasatta piviusunngortinnissaanut aningaasarsiorfissanik nutaanik suliffissanillu nutaanik pilersitsinissamut sapiissusermik annermik peqartariaqarpugut
Nuannaarutissaavoq inuusuttagut amerliartuinnartut ilinniakkaminnik naammassinnittarmata, ingerlaqqinnitsinni nammaqataasussat
Pisariaqarporlu ilinniakkaminnut naapertuuttumik nunatsinni suliffeqarnissaasa qulakkeernissaat
Ukioq 2019-i tassaasimavoq piffinnut nutaanut sapiissuseqarluni alloriarnermik imalittut eqqaamaneqartussaq
Mittarfissuit nunatsinni ineriartortitsinermut aallartisaaqataasussat Ilulissani, takornarissat tikerarluartagaanni, Nuummilu, nunatsinni illoqarfiit annersaanni, sanaartorlugit aallartisarneqaleruttorput
Ukiumilu uani nutaami Qaqortumi mittarfissaq sananeqalissooq
Mittarfissuit aqqutigalugit avataaniit nunarput tikikkuminarsassavarput – nunarsuaq qaninnerulissavarput – Imarpik ikaarlugu ilaqutariit imminnut qaninnerulersissavagut
Ilulissani, Nuummi Qaqortumilu akunnittarfinnik sanaartornissamut aningaasaliisartut namminersortut piareersimallutik suaaruteqareerput – siulliillu sanaartorlugit aallartinneqareerput
Nuannerpoq takullugu, alloriarneq nutaaq namminersorlutik suliffiutilinnit tigulluarneqarmat, periarfissanillu nutaanik eqqarsalersitsimmat
Ineriartortitseqataanissamut kajuminnerat nunatsinni aningaasaqarnikkut suliffissanillu nutaanik pilersitsinikkut iluaqusiissapput
Illoqarfiit anginerit kisiisa tikikkuminarsassanngilagut
Suluusalinnik mittarfeeraliornissat sananeqarnissaannut alloriarnissat tullinnguupput. Uummannami, Qeqertarsuarmi, Naalakkersuisut Siulittaasuata Naalakkersuisoqarfia Formandens Departement Qasigiannguani, Kangaatsiami, Narsami, Nanortalimmi, Tasiilami Ittoqqortoormiunilu sanaartornissamut pilersaarusionerit 2020-mi ingerlanneqassapput
Nunatsinni illoqarfiit anginerit mikinerillu, nunaqarfiit annerit minnerillu tamarmik immikkut ilisarnaateqarput, nukittuffeqarput ineriartornissamullu periarfissaqarlutik
Nunatsinni sumiiffiit tamarmik aalisarnikkut, suliffissuaqarnikkut, aatsitassarsiornikkut takornariaqarnikkullu periarfissaat naapertorlugit sapinngisamik naligiimmik ineriartornissamut periarfissaqarnissaannut Naalakkersuisuniit sulinerput ingerlateqqissuarput:
Inuussutissarsiornikkut ineriartornermut imminut nappassinnaasumut tunngavisseeqataassaagut,
Nunarput tamakkerlugu innuttaasut atugarissaarnerulernissaannut aqqutissiuusseqataassaagut,
Innuttaasut qanimut oqartussaaqataanerisa sullinneqarnerisalu nukittorsarnissaat sulissutigissavarput. Nunatsinni inuuniarnikkut atugarisat pitsanngorsaavigineranni pisariaqarpoq akit iluanaarutissiisarnerillu nakkutigilluarneqarnissaat
Taamaammat Naalakkersuisuniit 2020-mi akinut iluanaarutissiisarnermullu nunatsinni inatsiseqalernissaq sulissutigissavarput
Mittarfissuit naammassippata avammut aalisakkanik tuniniaasinnaaneq ajornannginnerulissooq, nunanullu sanilitsinnut unammillernissatsinnut toqqammaviginnerulissalluta
Aalisarneq pillugu ataatsimiititaliarsuaq ukiuni arlalinni eqqartorneqareerluni martsip qaammataa 2019-i Naalakkersuisunit pilersinneqarpoq
2020-imi juunip qaammataa aalisarnermut inatsisissatut siunnersuummik aammalu nungusaataanngitsumik pijuartitsinissaq siunertaralugu aalisarnerup ingerlanneqarnissaanut pilersaarutinik tunniussinissaa naatsorsuutigineqarpoq
Aalisarneq pillugu ataatsimiititaliarsuarmiit siunnersuutit tigunissaat pissangallunga utaqqivakka, ataatsimiitsitaliamullu attuumassuteqartut tamaasa sulilluarnissaannik kissaappakka
Nunatta avataani ilaquttatik qimallugit avataasiortut juullimi ukiortaamilu pilluaqquakka, sulilluarnissaannillu kissaallugit
Ukioq 2019-i nunatsinnut aningaasarsiornikkut inuussutissiornikkullu ingerlalluarfiuvoq
Innuttaasugullu sulerusussuserput qaffakkiartorpoq
Ukiunimi kingullerni nunatsinni malunnaatilimmik innuttaasut suliffillit amerleriarsimapput, malitsiganik suliffissaaleqisutut nalunaarsorneqarsimasut ikileriarsimapput
2015-imiit sulisitsinermi periusissiap ullumikkumut ingerlareerneraniit takusinnaalerparput ukiuni kingullerni iliuusaasimasut ilorraap tungaanut alloriartitsisut
Periusissiami inuusuttut immikkut maluginiarpagut
Kisitsisimmi malillugit suliffissarsiortutut allatsittartut tassaakkajupput inuusuttut ilinniakkaminnik naammassinninngitsoorsimasut ilinniakkaminnilluunniit unitsitsiinnarsimasut
Nunani Avannarlerni misissuinerit takutippaat inuusuttut siusinaartumik piginnaanngorsarlugit ikiorserneqanngikkaagamik ukiorpassuarni pisortaniit ikiorsiissutinik ingerlaavartumik pisartagaqalersartut
Sulisitsinermi periusissiap ingerlareernerani takusinnaavarput inuusuttut suliffissarsiortut 18-iniit 29-nut ukiullit 2014-imiit 2019-ip tungaanut 35%-imik appariarsimasut
Tamanna tamatsinnut nuannaarutissaavoq
Tamaanngali unissanngilagut, suliumassuseq suliffissaqarnerlu suli inerisassaqqissavagut
Sulineq imminut akilersinnaanerulissooq suliffeqarnermut ilanngaatip atuutilerneratigut
Aaqqiissut pigaartumik appasissumik akunnattumillu isertitaqartartunut malugineqarumaarpoq
Suliffeqarfinnullu nunarput ingerlatsivigissallugu pilerinarnerulissooq suliffeqarfiit akileraarutaasa 5%-imik 2021-miit appartinneratigut
Akileraarutip appartinnerata annertussusaa alloriarnerinnaavoq siulleq, nunammi saniligut unammillertariaqarpagut.
Nunatta aningaasarsiornikkut inerisarnerani inuiaqatigiittut peqqinnarnerusumik inuuneqarnissap anguniarnissaa pingaaruteqarpoq
Ukioq nutaaq 2020-i aallarnerfigalugu Kalaallit Nunaanni Timersoqatigiit Kattuffiat ukiuni qulini tulliuttuni nunatsinni innuttaasugut nunarsuarmi timikkut eqeersimaarnerpaatut inissisimalernissatsinnut suliniutini aallartippaa
Tamannalu Naalakkersuisuniit tamakkiisumik tapersersorparput
Ukiummi arlaqanngitsut tikillugit timerput kisiat inuuniarnitsinnut nerisassaqarniarnitsinnullu isumalluutigalugu ingerlasimavugut
Ullumikkulli pissutsit allanngornikuupput – ilorrisimaarnerput salliuallaalersimavoq
Kajumissaarusuppassi Kalaallit Nunaanni Timersoqatigiit Kattuffiata anguniagaa annertooq tamanit tapersersoqqullugu! Naalakkersuisut Siulittaasuata Naalakkersuisoqarfia Formandens Departement Peqqinnissaqarfik inuiaqatigiit inooriaatsitsinnut pingaaruteqarluartut ilagaat
Peqqinnissaqarfimmilu sulisut ullut tamaasa, ulloq unnuarlu, innuttaasugut ikiorniarluta assatik isaassimavaat
Eqqaamajuaannarnerli ajorparput peqqinnissaqarfimmi sulisut ulluinnarni suliaat unammillernartut inuiaqatigiinnullu pingaaruteqaqisut pillugit nersualaartarnissaat
Inuiaqatigiit nappaatinik assigiinngitsunik eqqugaasarnerput ukiuni kingullerni annertusiartorsimavoq, tamannalu pinaveersaartinniarlugu inuttut ataasiakkaatut immitsinnut paarinerulernikkut iliuuseqartariaqarpugut
Uani ukiortaami oqalugiarninnut atatillugu peqqinnissaqarfimmi sulisut innuttaasugut tamatta sullimmatigut qutsavigiumavakka, ukiunilu tulliuttuni peqqinnissaqarfiup ineriartorteqqinnissaanut suleqatigiinnissatsinnut qilanaarpunga
Nunaqqativut Danmarkimi nunanilu allani peqqissartariaqartut eqqaamavakka, peqqissilluarnissaannillu kissaallugit
Upalugaarsimanermullu sulisut, politiit, qatserisartut allallu inuiaqatigiittut toqqissisimanissarput pigaartillugu sulimmata qutsavigaakka
Meeqqat peqqinnartumik nuannersumillu meeraanertik atussavaat, toqqissillutik inerikkiartornissamut pitsaasumillu inuuneqarnissamut aqqutissiuunneqarlutik
Ukioq manna Naalagaaffiit Peqatigiit meeqqat pisinnaatitaaffii pillugit isumaqatigiissutaata ukiut 30-nngorlugit nalliussineqarneranni Nunarput sinnerlugu Naalakkersuisut siulittaasuattut anguniakkat naqissuseqqippakka
Meerartatta tamarmik meeqqatut meeraaneq misigissagaat qulakkeerniagassaraarput ataatsimoorluta
Pinngitsoorusunngilanga Meeqqat Illersuisuat suliaanut kusanartunut qujaffigissallugu, meeqqallu isummersortarfiat NAKUUSA aqqutigalugu meeqqat inuusuttuaqqallu inuiaqatigiinni oqalliseqataanerat pillugu qutsavigissallugit
Oqariartuutisi tusaavakka, aamma malitseqartinnissaat ilugersuutigissavara
Ullumikkut pinngitsuuisinnaajunnaarsimanermut katsorsaaviit neqeroorutigisinnaasaat pitsanngoriartorput
Innuttaasut najugartik qimanngikkaluarlugu akeqanngitsumik katsorsarneqarsinnaanerannut periarfissat ALLORFIIT aqqutigalugit amerlinissaannut pilersaarutit ingerlappagut
Naalakkersuisut Siulittaasuata Naalakkersuisoqarfia kisitsisit takutippaat katsorsartinnertik naammassinagu unitsitsiinnartartut amerlanersaat tassaasut meeqqat inuusuttullu
Naalakkersuisuniillu maanna suliaqartitsivugut katsorsaariaatsit meeqqanut inuusuttunullu tulluarsakkamik nunatsinni peqalernissaq – pilersaarummillu 2019-mi saqqummiussinikuulluta
Naammanngilaq meeqqat inuusuttullu aatsaat pinngitsuuisinnaajunnaaraangata iliuuseqartassagutta
Inuiaqatigiittut meerartatsinnut inuusuttatsinnullu pinaveersaartitsineq ataavartumik ataatsimoorluta ingerlattariaqarparput, ikioqatigiikkutta angusarissaarnerussaagut
2019-imi meerartatta atugaat annertuumik inuiaqatigiit akunnitsinni eqqartorpagut
Tamassuma malitsigisaanik Danmarkimi oqartussat peqatigalugit periusissiamik suliaqarpugut
Malitsiganik Danskit Naalakkersuisui ukiuni tulliuttuni sisamanut 80 mio.kr.-inik aningaasaliissuteqarput
Tamanna qujassutigaarput
Naalakkersuisuniit pingaaruteqarluinnartutut isigaarput kommunit kissaataat aallaavigalugit tapiissutit meeqqat inuusuttullu atugaasa pitsanngorsarnissaannut atorneqarnissaat
Politiit ukiumoortumik nalunaarutaanni takuneqarsinnaavoq meeqqanik atornerluinerit, sumiginnaanerit, inoqatinut annersaanerit, ikiaroornartumik imigassamillu atornerluinerit nunanut allanut sanilliullugit qaffasissorujussuusut
Naammaleqaaq meeqqanik sumiginnaanerit atornerluinerillu
Naammaleqaaq annersaanerit. Aamma, naammaleqaaq ikiaroornartumik imigassamillu atornerluinerit
Peqqinnerulernissarput ataatsimoorluta salliutitsigu
Tamatta ajunngitsumik inuunitsinni siunissaqaqqulluta
Angajoqqaat meeqqallu pitsaasumik toqqissisimanartumillu sinaakkutissaqarlutik meeqqap inuuneraniit qaammatit siulliit aallartittarnissaat Naalakkersuisut pingaartilluinnarpaat
Angajoqqaat erninermut atatillugu sulinngiffeqartarnerisa sivitsorneqarneratigut tamanna ilaatigut qulakkeerneqarsinnaavoq
Ullumikkumiit januaarip aallaqaataat 2020-i aallarnerfigalugu angajoqqaat erninermut meeravissiartaarnermulluunniit atatillugu sulinngiffeqartarnerat sapaatip akunnerinik sisamanik sivitsorneqarpoq
Ilaqutariit meerartallit atugaat suli pitsanngorsassavagut.
Erninermullu atatillugu sulinngiffeqartarneq sapaatip akunnerinik marlunnik sivitsoqqissavarput
Aanaakkut aataakkut, ningiukkut ittukkut, inuiatigiinnut pingaaruteqarluinnartut ukiorpassuarnilu sulisimasut atugaat pitsanngorsaavigissavagut
Kalaallit kultoritsinniippoq utoqqarnik ataqqinninneq – tamannalu ullumikkumut inooriaatsitsinnut allanngorsimaqisumut ingerlateqqissagutsigu utoqqartatta isumaat tusaaniarnerusariaqarpagut
Naalakkersuisut Siulittaasuata Naalakkersuisoqarfia Formandens Departement 2020-ip ingerlanerani politikikkut attuumassuteqanngitsumik suliaqartussamik Utoqqaat Illersuisuannik atorfinitsitsisoqassooq
Utoqqaat Illersuisuata utoqqaat atugarisaat pillugit ilisimalikkat politikerinut, oqartussanut, kattuffinnut innuttaasunullu ingerlateqqittassavai
Utoqqalinersiaqalereernerup kingorna suliffeqaannarnissamut periarfissat pitsanngorsaavigaavut
Ullumikkut amerlasuut utoqqalinersiaqalertarput suli sulinissamut piukkunnaateqarluartut
Taakkulu nukiit nunatsinni inuussutissarsiornerup iluani pisariaqartippagut
Siulitta qangaaniilli silamut pinngortitamullu ilisimasaqarnerat mianerinninnerallu kinguaajusugut ingerlateqqittariaqarparput
Nunatsinni inuusuttut pinngortitap paarilluarneqarnissaanut eqqumanerulernerat nuannaarutissaavoq
Ilinniarnertuunngorniarfinni meeqqat atuarfiinilu atuartut nunatsinni nunarsuarmilu mingutsitsinerup annikillisarneqarnissaanut pisortanut iliuuseqaqqusillutik oqariartortarnerat ersarissoq tamatta paasisariaqarparput
Inuusuttatta pinngortitamik paarsilluarnerunissatsinnut kissaateqarnerat tusaavarput aamma malissavarput
Taamaammat kommunit eqqagassalerinermut ataatsimoorlutik iliuuseqarnerat nuannaarutissaavoq
Silap pissusaata allanngoriartornerata malitsigisaanik nunarput avataaniit maluginiarneqaqaaq
Avataaniillu nunatsinnut soqutiginninneq ukioq 2020-mi minnerulernavianngilaq
Ukioq 2019-i eqqaamaneqarumaarpoq Amerikarmiut presidentiata Trumpip nunatsinnik pisiarinnikkumagaluarneranut
Nunatsinniit akissuterput ataasiinnaavoq ersarissoq: 
Nunarput tuniniagaanngilaq! 
Naqissusissuara, nunarsuarmioqataanitsinni inissisimanerput, siunissarpullu nunatta inuinit kisimi aalajangerneqartassammat
Maanna piviusumik takusinnaalerparput nunatta issittumi inissisimanerata nunarsuarmi naalakkersuinikkut ingerlatsinermi pingaaruteqassusia
Malitsigisaanik danskit issittumi illersornissakkut aningaasalersuinikkullu annertussanerat 2020-mi isumaqatigiissutigineqassaaq
Naalakkersuisut Siulittaasuata Naalakkersuisoqarfia Formandens Departement Avataaniit taamannak annertuumik aningaasalersuinissamik soqutiginninnerup nunatsinni innuttaasunut, avatagiisitsinnut, silap pissusiata allanngoriartorneranut, nunattalu aaqqissugaanikkut ineriartorneranut iluaqutissanngortinneqartassaaq
Naalakkersuisuniit siunertarput ersarippoq: 
Nunatsinni qanoq iliuutsit tamarmik nunatsinnut inuinullu iluaqutissanngortinneqartassapput
Nunatsinni ineriartorneq siuttuuffigiumallugu inuiaqatigiit akornatsinni unammillernartut ataatsimut, inuttullu ataasiakkaatut kivitseqataaffiginissaat pingaaruteqarpoq
Inuiaqatigiit tamatta nunatta atorfissaqartippaatigut
Tamattalu nammaqataasinnaasariaqarpugut
Qularutissaanngilaq ukioq 2020-i ineriartornermik annertuumik nassataqarumaartoq
Neriuutingaaralu ineriartorneq inuiaqatigiittut nukittunerulersissagaatigut, aningaasaqarnikkut pitsaasumik inissisimanerput ineriartorteqqillugu, suliffissanik amerlanernik pilersitsilluta, ilaqutariillu ineqarnikkut isumaginninnikkullu atugarisaat pitsaanerulersillugit
Inuiaqatigiit ingerlaarnitsinni kivitseqataasorpassuit suleqataasorpassuit tamaasa qamannga pisumik qutsavigaakka
Pisortat suliffeqarfiutaanni sulisut, namminersorlutik inuussutissarsiuteqartut, aalisartut, piniartut, aatsitassarsiorfinni sulisut, takornarialerinermi sulisut, ilinniarfinni meeqqallu atuarfiini sulisut, meeqqanut paaqqinnittarfinni sulisut, napparsimaveqarfinni utoqqaallu illuini sulisut, minnerunngitsumillu suliffissuarni aalisakkerivinni sulisut, ilami allaffeqarfippassuarni sulisut allanilu inuiaqatigiit sullinneqarneranni sulisorpassuit tamassi qujanarsuaq inuiaqatigiinnut tunniusimallusi suleqataajuarassi
Nalunngilluinnarpara ullumikkut inuiaqatigiittut killiffitsinni inuppassuaqarmat namminneq kajumissutsiminnik nipituuliunngikkaluarlutik suleqataajuartunik
Ilissilu qamannga pisumik qutsivigaassi
Inuiaqatigiimmi ingerlaqqinnissatsinni pinngitsoorsinnaanngilatsigit
Naalakkersuisut inuiaqatigiillu sinnerlugit ukiortaami Ataqqinartorsuaq Dronningi taassumalu Ilaqutai Kunngikkormiut pilluaqquakka
Aammattaaq pilluaqquakka danskit Folketingiat naalakkersuisuilu, savalimmiormiut Lagtingiat naalakkersuisuilu, kiisalu inuiaat danskit savalimmiormiullu tamaasa
Naalakkersuisut Siulittaasuata Naalakkersuisoqarfia Formandens Departement Inuusuttut oqarfigerusuppassi – utoqqartagut toqqissillutik utoqqalissappata taava sapiissuseqarnersi takutissiuk, qajavissuit kinguaavisut, taqigasi, tunniutiinnarasi, makigitsi
Sapinngilasi
Ilinniaritsi, nunatta pisariaqartippaasi
Nunarput ingerlaqqittariaqarpoq, nunarsuarmioqatigiit akornganni unammillersinnaasariaqarpoq
Nunarput, nunarsuarmi qeqertat annersaat – Kalaallit Nunaat – tassa pissarsi – ilissi, allat pinnatik – nunassarsi
Ukiortaami pilluaritsi!
Guutip nunarput sernigiliuk
Inuiaqatigiit nukittuut ataatsimoortut 
Naalakkersuisut siulittaasuata Kim Kielsenip ukiortaaq 2019-imi oqalugiaataa 
(Oqaaserineqartut atuupput) 
Asasakka nunaqqatikka – tamassi ukiortaami pilluaritsi! 
Ukioq ingerlavissarput nutaaq aallartipparput
Inuiaqatigiittut suliassagut amerlaqaat
Immikkulli pingaartillugit taarusuppakka meeqqat ilaqutariillu atugarisaannik suli pitsanngorsaasariaqarnerput
Meeqqat atugarisaasa pitsanngorsaaviginissaat pisariaqarmat
Taamaattumik Meeqqat Ukiuat 2019-imi ingerlaqqissaaq
2018-mi pisimasut eqqarsaatigillattaavakka, ukioq sorpassuartigut alloriarfiusoq
Immikkut eqqaanngitsoorsinnaanngilara suliniut - oqaaserlu - KILLILIISA
Nunaqqatitta ilaat, Arnajaraq, Arnannguaq, Henrik, Heidi, Michael, kiisalu Gukki Nuka, taakkullusi aqqusaarsimasasi imaannaanngikkaluaqisut – sapiillusi ammasumik tamatsinnut saqqummerpusi
Ajoraluartumik akunnitsinni artorsaativut pillugit – nipangiussisarnerput nalinginnaavoq
Ilissi inuppassuit nipaallutik artorsaatigisaat oqaasertalersorpasi
Inuit ataasiakkaarluta artorsaativut unittooqqassutigiunnaarlugit qaangersinnaassagutsigit saqqummiussisinnaaneq sapiissuseqarfiginerusariaqarparput – tamannalu ilissi takutipparsi
Nukiit maligassiuisut ingerlalerput! 
Maligassiuinermut tunngasunik taasaqarama 2018-imi pisimasoq alla eqqaavara
Ukiaq – illoqarfinni arlalinni – nipaatsumik ingerlaaqatigiinnertalimmik akerliussutsimik takutitsisoqarpoq
Imminut toquttarneq akiorniarlugu iliuuseqartoqarnissaa tassani oqariartuutigineqarpoq
Innuttaasut iliuuseqaqataarusunnerat takoqqipparput
Niviaq Korneliussen – suliniummik aallartitsisoq – minnerunngitsumillu illoqarfinni arlalinni suleqataasorpassuit ingerlaaqatigiinnermilu peqataasorpassuarnut – tamassinnut qujarusuppunga
Nipaatsumik ingerlaaqqatigiittoqaraluartoq – oqariartuutisi suli akisuasutut ipput
Tusaavatsigit
Aap, nunatsinni suliassaqarpugut
Taamaattumik pisariaqavippoq - nammineq kajumissuseq atorlugu inuiaqatigiinni suleqataanerup innuttaasunit ingerlanneqarnissaa
Suliassat pisortat kisimiillutik naammassisinnaanngisaannik ilaqarmata
Tulluusimaarutigaara innuttaasut piumassusillit namminerlu kajumissusertik atorlugu suleqataasorpassuit nunaqqatigigatsigit
Timersornerup iluani – kulturikkut – inoqatinik ikiuiniarlutik suliniartut – allallu inuiaqatigiinni sutigulluunniit sunniuteqartumik suliniuteqartut amerlaqaat
Tamavissi qujaffigaassi! 
Nunatsinni ikiortissarsiorluni oqarasuaatikkut saaffigineqarsinnaasut Naalakkersuisut qaammammi uani ataatsimuulersissavaat
Oqarasuaatikkut saaffiginnittarfissaq nutaaq – “Tusaannga” – siunnersorneqarnissamik tusarnaarneqarnissamillu pisariaqartitsisut attavigisinnaalissavaat
Saaffissaq ataqatigiissagaq – inuttut aporfigut suugaluartulluunniit – pilertornerusumik sukumiinerusumillu ikiortariallit ikorfartorneqarnissaannut aqqutissiuisussaq
Nukiit ataatsimoortillugit! 
Immaqa massakkut eqqarsarputit - sooq tamakku aallarniutigigikka? Pissutaavoq misigisimagama tamakkunani aamma suliassaqartugut
Suliassagullu naammassissagutsigit – inuit taama ittut pisariaqartikkatsigit
Nukissallit – sapiissusillit – nunaqqatiminnullu ikorfartuillutik nukissamik siammarterisut
Inuiaqatigiit ikittunnguuvugut, taamaattumillu akunnitsinni immitsinnut erligisariaqarpugut
Kinaagaluaruttaluunniit tamatta nukissamik tunniussisaratta
Nunarput ingerlalluarpoq
Aningaasaqarnerput pitsaasumik ingerlavoq
Tamanna assigiinngitsutigut takussutissaqarpoq
Ukiut arlaqanngitsut ingerlanerani suliffissaaleqisutut nalunaarsorsimasut ikilipput
Nunatsinni isumaginninnikkut ikiorsiisarneq nunarsuatta ilaanni pissutsinut sanilliukkaanni pitsaavoq
Nunatsinni ilavut peqqutissaqavillutik sulisinnaanngitsut imminiiginnarneqaratik aaqqissuussamik ikiorneqartarput
Tamanna nunatsinni inuiaqatigiittut tulluussimaarutissaraarput
Kisianni nunatsinni suleqataasut amerlanerusariaqarput
Taamaattumik suliffeqarluni inuuneq pissaqassutsikkut annerusumik malugineqarsinnaasariaqarpoq
Nuannaarutigaaralu sulinermut ilanngaatip atuutinneqalernissaa ukiumi matumani piareersarneqassammat – naatsorsuutigaarpullu aappaagumiit atuutilersinneqassasoq
Nunatsinni inuppassuarnik ilaqarpugut ilinniagaqanngikkaluarlutik suliassat qanoq suliarineqarnissaannik ilikkarsimanertik atorlugu imminnut napatittunik – ingerlalluartunillu
Inuppassuit suliaminnik ilikkarsimasut sulilluarnerat nuannaarutigalugu qujamasuutigisassavarput
Ilinniagaqarnissarli pingaartitassaraarput
Inuttut atugarissaarnissamut aqqutissaammat pingaaruteqarluinnartoq. Taamaaammat ukiut tamaasa aningaasarpassuit ilinniartitaanermut atortarpagut
Tamanna ingerlatiinnassavarput
Uanilu inuusuttut ilissi pingaaruteqarluinnartumik inissisimavusi. Tullinnguuppusi
Taamaattumik inersimasunngorlusi nammineertussanngorussi suna inuuniutigerusunnerlugu aalajangiussisariaqarpusi – angunissaalu ilungersuullugu
Ikorfartussavatsigit! 
Augo Lynge-ugaluaq inuiaqatigiinni qanga eqeersaasimasoq, ilaatigut ima oqariartuuteqarpoq: 
“Umiatsiap qeqqaniiginnarunnaarlusi – ilissi iputit aquullu tigusariaqalerumaarpasi.” Siunissami namminiilernissarsi avaqqunneqarsinnaanngilaq – taamaattumik piareersartariaqarpusi! 
Uagut angajoqqaajusugut inuusuttortagut ikorfartornerusariaqarpagut
Eqeersarlugit – kaammattorlugillu
Tamatta assigiinngitsunik piginnaasaqarpugut
Matumani pingaarnerpaaq tassaaginnarpoq peqqissuulluni inersimasutut inuuleraanni imminut pilersorsinnaanissaq
Assassullaqqissut piginnaasaminnik atorluaassapput, kisitsilerinermut atuagarsornermullu pikkorissut piginnaasaminnik atorluaassapput, oqaatsinut poqersut piginnaasaminnik atorluaassapput, nunatta pissarititaanik atorluaanikkut soorlu aalisarnikkut, naatitsinikkut allanilluunniit inuussutissarsiuteqarnissamut paasisimasallit piginnaasaminnik atorluaasarnerat pilersueqataaneruvoq pingaarutilik
Naatsumik oqaatigalugu inuit tamarmik assigiinngitsunik piginnaasaqarfeqarput – tamarmillu atorfissaqartinneqarlutik
Atorluaallutik inuiaqatigiinni suleqataasut tamarmik inuiaqatigiinnut nammakkersuutaanatik akerlianik nukinnik pilersueqataapput
Taamaattumik paaqqinnittarfinni, atuarfinni ilinniarfiillu nunatsinni innuttaasut piginnaasaqarfiinut naleqqussagaanissaat sulissutigineqassasoq Naalakkersuisut piumasaraat
Ilinniarfiit nunap inuisa pisariaqartitaannut tulluarsakkamik aaqqissugaassapput
Tamattami atorfissaqaratta!
Nunatsinni iliniagaqarnikkut qaffassartuarnissatsinnut atatillugu inuusuttortagut kaammattorumavakka tunuarsimaarnatik aamma nunani allani ilinniarfissat atorluarniaqqullugit, nunatsinni sutigut tamatigut ineriartornissami inuusuttut tamatigoortut atorfissaqartikkatsigit
Nunatsinni inuussutissarsiutitigut ineriartortitsinissamut sukarsuit sisamat, aalisarneq, takornariaqarneq, aatsitassarsiorneq nunamilu suliffissat – aallaavigalugit – pingaartillugillu – suliavut ingerlappagut
Aalisarnikkut aaqqissuusseqqinneq aallartisaruttorparput – inatsisitigut nutarterinissamut ataatsimiititaliarsuaq ukioq manna sulilissaaq – suliakkiissummillu naammassinnilluni
Taamaattumik ataatsimiititaliarsuup suliaata Inatsisartunit sammineqalernissaa qilanaarnarpoq, siunniusimaneqassaaq suliaq annertooq nunatsinnut innuttaasunullu ullumikkornit iluaqutaanerulerluni naammassineqa ssasoq Mittarfinnik sanaartornissamut inatsisissaq Inatsisartut ukiaq akuersissutigaat
Taakkulu sanaartorneqarnissaat 2018-imi inuit amerlanerit oqaluuseraat
Maanna silaannakkut angallanneq malunnaatilimmik naleqqussaavigineqartussanngorpoq
Suliniutillu ukiorpassuarni aalajangiiffiginiarneqarsimapput
Aningaasaliissutit amerlaqaat - ingerlariaqqittussanngorpugut
Tullinnguuppoq sanaartorneqartussat – inuiaqatigiinnit sapinngisamik annerpaamik iluaqutigineqalernissaat
Angallannikkut aaqqissuusseqqinneq annertooq naammassippat nunatsinni aningaasarsiorneq sutigut tamatigut qaffakkiartussaaq, tamanut iluaqutaasumik
Tamannalu tunaartaralugu Naalakkeruisooqatigiit ilungersuuteqassammata oqaatigissavara
Kujataani qanoq aalajangertoqarnissaa utaqqiinnarunnaarlugu taqqavani ineriartortitsinissaq pilersaarusiorneqarsinnaalerpoq
Arajutsisimanngilara alloriarnerit taakku kikkut tamarmik isumaqatiginngikkaat
Soorunami allanngorneq taama annertutigisoq tamatta assigiimmik isumaqarfiginavianngilarput
Kisianni nunatsinnut naleqquttumik ineriartortitsinissaq pisariaqavippoq
Nunatsinni kinguariit tulliuttut oqilisaannissaat matumani pingaaruteqarmat
Illoqarfiit anginerit kisimik piorsaavigineqanngillat
Angallannikkut aaqqissuusseqqinnermi illoqarfiit mikinerit aamma mittarfeeqqanik sanaartorfigineqassapput
Qaanaami umiatsiliveqarnikkut pitsanngorsaaniarluni suliaq ingerlallualereerpoq
Uummannami – kiisalu Kangerlussuarmi umiarsualiveqarnikkut pitsanngorsaaniarluni suliniutit taamatuttaaq ingerlapput
Nunatsinni sumiiffinni tamani naligiinnerusumik ineriartortitsineq ingerlateqqissavarput
Nunarput ataasiuvoq – sumiiffiit ineriartornikkut ikorfartorneqarnissamik pisariaqartitsinerusut nukinnik atuiffiginerusariaqarpagut
Nukissaqarluartut kinguaattooriartulersunut oqilisaassinissaat ikorfartuinissaallu pingaaruteqarpoq, soorlu aamma ilaqutariinnermi pissutsit taamaattartut
Ilaqutariit tassaapput inuttut sorlaqarfivut
Inuunerput tassaanngaanniit tunngavilerneqarlunilu sammivilerneqartarpoq
Taamaattumik ilaqutariit atugaat eqqummaariffiginerusariaqarpagut
Nunatsinni ingerlalluartunik nukittuunillu ilaqutariippassuaqarpoq
Taamaattorli ilaqarpugut ikorfartorneqartariaqartunik – aqqutissiuunneqartariaqartunillu
Meeqqat ilaat ullaakkorsiorsimanatik, qasuerluarsimanatik puullaaqqillutillu atuariartortartut tusartarpagut
Meeqqat taama atugaqarlutik peroriartortut amerlanerit inuunerminni sutigut tamatigut kinguaattooriartulertarput
Inersimasuusugut akisussaasugullu pissutsit taamaattut akuersaarsinnaanngilagut
Meeraq kinaluunniit ataasiaannarluni meeraasussaavoq, tamannalu innarlerneqassanngilaq! 
Ilaqutariit inuiaqatigiinnit ikorfartorneqartariaqartut tappiffiginerusariaqalerpagut, tapersersornerulerlugillu
Pilertortumik iliuuseqartarnissarput sukataarunnerusariaqalerparput
Ajornartorsiutit oqimaallivallaartinnagit paasineqartalernissaat – iliuuseqarfigineqartalernissaallu – aallunnerusariaqalerparput, Ilaqutariinni inooriaatsit atugarliortitsisuusartut kinguaariinnut tullernut ingerlateqqinneqartarnerisa unitsinneqarnissaa inuiaqatigiittut ataatsimoorullugu sulissutigisariaqarparput
Tamatuma sulissutiginerani innuttaasut namminneerlutik suleqataanissaat pingaaruteqarluinnarpoq
Ukiumi matumani ilaqutariinnermut atatillugu politikkimik nutaamik Naalakkersuisut saqqummiussaqassapput, tassanilu pingaartinneqassaaq pisortat tungaanniit iliuuseqartoqassatillugu ilaqutariit ataatsimut isiginiarneqartarnissaat – ataatsimoortillugillu suliniuteqarfigineqartarnissaat
Angusassatta pitsaanerpaartaat angussagaluarparput siunissami meeqqanik angerlarsimaffiup avataanut inissiisariaqartarneq pisariaqarunnaarsissinnaagaluarutsigu
Meeqqanik angerlarsimaffiup avataanut inissiisarneq sapinngisamik minnerpaaffissaanut pitinnissaa siunertaralugu suleriaasivut aaqqissuuttariaqarpavut
Angajoqqaat meeqqamminnit sumiginnaasut ikilisinniarlugit nuna tamakkerlugu iliuusissatut pilersaarummik Naalakkersuisut ukiumi matumani suliaqartussanngorput
Meeqqat ikiorniarlugit inunnik isumaginnittoqarfinni, ulloq unnuarlu angerlarsimaffinni allanilu inulerinermik suliaqartorpassuususi tamassi ima oqarfigerusuppassi
Meeqqat – innuttaaqatigullu inersimasut - ilaatigut imaannaanngitsorujussuarmik atugaqartut inuiaqatigiit tamatta sinnerluta qasujaallusi sullippasi
Pisortani sulisuugussi – imaluunniit peqatigiiffilerineq aqqutigalugu inoqatitsinnik ikorfartortariaqartunik sullissisuugussi – tamassi inoqatitta pisariaqartitsisut saaffissaqarnerannik qulakkeerinnittuuvusi – ilissi tassaavusi inoqatitsinnut ikiortariaqartunut nukissanik immersuisut
Tamassi sulinersi nersunartuuvoq, tamatta nalunngilarput suliarsi oqimaatsuusoq, taamaattorli qasusuillusi suliuarpusi
Tamassinnut qujanaq
Nunatsinni utoqqartagut ilaqutariinni pingaarutilerujussuupput
Utoqqartatatta pitsaasumik atugaqarnissaat aqqutissiuutissavarput
Utoqqaat suli pisinnaasut tunngaviusunik utoqqalinersianik annaasaqanngikkaluarlutik saniatigut isertitaqarsinnaalernissaat sulissutigineqassaaq
Taamaalilluta utoqqalisut pisinnaasut sulerusuttullu suliffimmiiginnarnissaat angusavarput
Utoqqaat sulerusussusillit eqqaagaangakkit eqqaanngitsoorneq ajorpara Anthon Geisler, 99-inik ukioqarluni Ilulissani nammineq pisiniarfiutiminik suli ingerlatsisoq
Akunnitsinni taama maligassiusisoqarnera nukittuallannartuullunilu tulluussimaarnarpoq
Utoqqalereeraluarlutik sulersusussuseqartut – utoqqalinissaminnullu piareersarsimasut - atugarisaasa pitsanngorsaaviginissaat angussavarput
Tamanna pillugu inatsisissatut siunnersuut ukiumi matumani Naalakkersuisut saqqummiutissamaarpaat
Innarluutillit atugarisaat pitsanngorsaaviginiarlugit innarluutillit najugaqarfiisa ullutsinnut naleqqussaavigineqarnissaat pimoorunneqarnerulissaaq.
Aamma innarluutillit annertunerusumik tapersersorneqartalernissaat siunertaralugu inatsisissatut siunnersuummik Naalakkersuisut ukiumi matumani saqqummiussinissartik siunnerfigalugu sulinertik ingerlappaat
Innuttaasut peqqissut tassaapput nunatsinni sutigut tamatigut sapinngisamik ajunnginnerpaamik atugaqarnissatsinnut toqqammavissagut
Taamaattumik innuttaasut peqqinnerulernissaat anguniarlugu suliassaqarfiit assigiinngitsut akunnerminni suliaminnik ataqatigiissaarinerulernissaat Naalakkersuisuniit siunnerfigaarput
Ataqatigiinnerusumik suleriaaseqartoqalernissaa qulakkeerniarlugu Naalakkersuisut siulittaasuattut aalajangerpara isumaginninnermut naalakkersuisoqarfik, aamma peqqinnissamut naalakkersuisoqarfik - allaffissornikkut ataatsimuulersinngikkaluarlugit, Naalakkersuisup ataatsip akisussaaffigilissagai
Innuttaasut inuuniarnikkut nalingiinngitsumik atugaqarnerat immini innuttaasut peqqissusaannut akornutinngortarpoq Inuiaqatigiit timikkut tarnikkullu peqqissuunerat qaffassassagutsigu suleriaatsinik ataqatigiissaarinerulernissaq pisariaqarpoq
Namminersorlutik Oqartussani suliassaqarfiit assigiinngitsut sulinerminni suliaminnik ataqatigiissaarisarnerat annertusarneqassaaq
Saniatigulli kommunit, inuussutissarsiornermik ingerlataqartut - kiisalu kattuffiit - suleqatigalugit inunnik isumaginninnermut attuumassutillit peqqinnissallu tungaatigut suliassaqarfiit pitsaanerusumik naammassisaqarfiusalernissaat aqqutissiuutissavagut
Tamatta nuannaarutigeqisatsinnik Amerikkap Nunavittaaneersut pissartanngorniunnerat nunatsinni aasaq aaqqissuunneqarpoq
Kalaallit Nunaata Chile-llu pissanganarluinnartumik unamminerini piffissap sivitsorneqareeernerani nunatsinneersut naggaterpiaani ajorsarput
Tamatsinnut uggornartorujussuuvoq – kisiannili unamminerit takutippaatigut qanoq ataatsimuullaqqitsiginersugut
Aaqqissuussineq iluatsilluarpoq – tamattalu nunanut allanut unammisartuutigut tulluussimaarutigeqaagut
Pingaaruteqarpoq meerartatta nammineq nunatsinneersunik nuannaartorisaqarnissaat – tamannalu timersornikkut annertusaaviginiartigu
Timigissarneq timersornerlu inunnut ataasiakkaanut pitsaasuuvoq
Soorlu utoqqartavut uagutsinnut taamatutoqaassisarsimasut.
Siunissaq nammineerluni takkuttarpoq, ineriartornerli aatsaat sulinikkutmalunniuttarluni.
Taama oqarlunga Nunatsinni innuttaasut tamassi ajunnginnerpaanik kissaallusiukiortaami pilluaqquassi.
Guutip nunarput inuilu sernigiligit 
Asasakka innuttaaqatikka, Ukioq pisoqarfioqisoq naavoq, nutaarlu aallartilluni
Innuttaasut tamaasa ukiumi qaangiuttumi qutsavigiumavakka
Tamassi ilaquttassinnut, suliffissinnut nunagisassinnullu sullissisimavusi
Qanortoq ukioq nutaaq tamassinnut angusaqarluarfiugili
Ukiumi aallarnikkatsinni Inatsisartuni ilaasortassatsinnik qinersisussaavugut
Qinersinerup kingulliup kingorna tassa ukiut pingasut sinnerlugit ingerlareerput, naalakkersuisooqatigilertakkavullu politikkikkut suleqatigiilluarfigalugit ulapiffigisimavagut
Suliniuterpassuit nutaat angisuullu ukiut pingasut ingerlanerini aallarnisarsimavagut
Pissangananngitsuunngilarlu qinersisartutta suliat inernerinik qanoq naliliiumaarnerat
Pissanganarlunilu nuannertuaannarpoq innuttaasut oqartussaaqataanermikkut pissaanertik atorlugu aalajangiisinnaassusertik takutittussanngoraangassuk
Namminiilivilluta pituttorsimajunnaarnissarput tamatta qamaniittuutigisarparput, inuiannimi kikkunniluunniit kissaataasarpoq qulangersimaneqarani inuunerup nammineq oqartussaaffiginissaa
Siumulli alloriarnerit angisuut aalajangersaavigitinnagit nunatsinni sanngiinnerpaat puigornagit eqqarsaatigisariaqarpavut
Naalakkersuisut Siulittaasuattut pisussaaffeqarpunga inuiaqatigiinni sanngiinnerpaat puigorneqannginnissaat isumagissallugu – asuli sunniuteqanngitsutut pineqannginnissaat
Ineriartornerup qamutaani ingerlaarnitsinni tamatta inissaqaratta
Namminiilivinnissamut aningaasaannaat apeqqutaanngillat
Namminiilivinniarutta pineqarputtaaq kinaassuseq, naleqartitat kiffaanngissuserlu
Eqqarsaatigilaariarsiuk qanoq angusaqartigisinnaagaluartugut mattussuinata inoqatitsinnik ilaserinninnerusuugutta
Aammalu qanoq angusaqartigisinnaagaluartugut immitsinnut nersualaarnerusuugutta uparuartuutiinnarata
Upperaara inuiaqatigiiulluta nammaqatigiinnitsigut, tapersersoqatigiinnitsigut ataatsimoorussinitsigullu naligiinnerusumik immitsinnullu naleqartinnerulluta angusaqarluarnerusinnaasugut
Naligiinnerulernissaq qitiutillugu Naalakkersuisuni aalajangersaavugut innaallagissap erngullu assigiimmik akeqalernissaat ullumimiit kingumut atuutilissasoq
Iluarsaaqqiinerup taassuma kinguneranik nunatsinni sumiikkaluaruttaluunniit tamatsinnut atugassarititaasut ullumimiit oqinnerulissapput – pingaartumik illoqarfinni minnerusuni nunaqarfinnilu
Najukkani appaaffigineqarnerpaasuni ilaqutariit marlunnik qitornallit ukiumut 8.000 kr. angullugit innaallagissamut imermullu sipaarsinnaalerpaat
Ineqarneq eqqarsaatigalugu iluarsaaqqinnerit ingerlatileruttorpavut, taakkulu sinerissami nammineerluni illuliornissamut periarfissavut pitsaanerulersittussaavaat
Illuutileqatigiit inissialiornerillu aningaasalersorneqartarnerat pillugu inatsisiliat nutaat namminerisamik initaarnissaq pilerinarnerulersittussaavaa, pingaartumik illoqarfinni minnerni nunaqarfinnilu
Isumaginninnikkut ineqarnikkullu pisussaaffitsinnut innarluutilinnut, siusinaartumik soraarnerussutisiaqalersimasunut utoqqarnullu atugassarititaasut pitsanngorsarnissaat naalakkersuisuni pingaartipparput
Ukiuni kingullerni iluarsaaqqinnerit ikigisassaanngitsut ingerlanneqartut inuppassuarnut siunissami sunniuteqartussaapput
Tamakku ataatsimoortikkaanni suliniutaapput inuiaqatigiinni sanngiinnerusortatta isumagineqarluarnerunissaannik siunertallit
Aaqqissuusseqqinnissat iluarsaaqqinnissallu eqqartorneqarnerujussuat asuli oqalunnerunngitsoq tassuuna erserpoq
Nunatsinni ilarpassuavut ullumikkut utoqqalinissaminnut ileqqaagaqartuupput, imminnut inuiaqatigiinnullu iluaqutaasussamik
Tassani aamma eqqarsaatigaakka SIK-p isumaqatigiissutai naapertorlugit akissarsisartut; sulili amerlaqaat namminerisaminnik ileqqaagaqalersimanngitsut
Taamaattumik Inatsisartuni amerlanerussuteqartut akuersipput inatsisiliortoqassasoq ukioq nutaaq aallarnerfigalugu kikkut tamarmik soraarninngornissaminnut ileqqaagaqartalernissaannik aalajangersaasumik
Inatsit aqqutigalugu kikkulluunniit inuussutissarsiorsinnaasut soraarninngornissaminnut ileqqaagaqartalernissaat pisussaaffinngortinneqarpoq
Taamaalillutik ilarpassuavut soraarninngorunik aningaasaqarnikkut toqqissisimanarnerusumik atugaqarsinnaalissapput
Kingullermik qinersisoqarmalli Naalakkeruisuni sulinitta ilisarnaatigaa iluarsaaqqiinertigut inuit ataasiakkaat ilaqutariillu siunissami periarfissaat pitsaanerulersikkusullugit ilungersuuteqaratta, kikkulluunniit inuiaqatigiit piorsarneqarneranni ikorfartueqataanissaminnut periarfissaqassapput
Isumaga malillugu Naalakkersuisut ukiuni aggersuni iluarsaaqqinnertigut suliniutigissavaat ineriartortitsinikkut inuttaasullu atugaasigut siuarsaanissaq
Ilinniagaqarnissap suliffeqarnissallu suli pilerinarnerulersinnissaat ilungersuutiginerusariaqarpavut, assersuutigiinnarlugu suliffeqartut tamanut atuuttumik ilanngaateqartinneqalernerisigut, taassumalu ilutigisaanik pisortat ikiorsiissutaannik suliffissaqartitsiniarnikkullu iluarsaaqqiinertigut
Suliniutit tamakkua qulakkeerinneqataaffigissavaat ukiuni aggersuni sumiiffimmi najugallit sulisoralugit sapinngisamik siuarsaanissaq
Taamaaliornerup inuiaqatigiit, suliffiit, kommunillu iluaqusissavai, inuiaqatigiinnilu assigiinngitsunik atugaqarnermik nalimmassaaqataassalluni
Suliniutit kinguneqarnerannut takussutissat pingaarnerit ilagaat 2014-imiilli suliffissaaleqisut ikiliartuinnarsimanerat
Oktoberimi 2017-imi suliffissaaleqisut ukiut pingasut ingerlaneranni 1.000-t sinnerlugit ikilisimapput
Suliffeqarnikkut iluarsaaqqiinerup annertuup kinguneri taamaalilluta takusinnaalerpavut, ilaatigut ilinniaqqinnissamut suliffeqalernissamut piareersarfik Majoriaq aqqutigalugu suliffeqanngitsunik kiffartuussineq malunniukkiartulerpoq
Hans Lyngep taalliaa issuarpara: 
"Inuusuttunut oqarumavunga: 
Suunngippallaarlutit misigiguit, ajornartumik suliniuteqarit, sulinikkut anersaap alliartortissavaatit ajugaasunngortillutit
Sumiippat piginnaassutsit nuannaartorinartitatit? Illit nammineq ilinniipput atorneqassappullu alliartussagamik!" 
Meerartavut tassa nunatta pisuussutaani pingaarnerpaat, uagullu suliassatta pingaarnerit ilagaat asanninnermik toqqissisimanermillu tuniorassallugit
Sulili amerlaqaat meeqqat angerlarsimaffinni sumiginnagaallutik peroriartortut
Tamatta meerartatta ajunnginnerusunik atugaqarnissaannut akisussaaffeqarpugut, Naalakkersuisuni, kommunini, suliffeqarfinni minnerunngitsumillu ilaqutariinni
Naalakkersuisuni suliuarpugut meerartatta sullinneqarnerat periarfissaallu pitsaanerulersikkumallugit
Siorna upernaakkut akeqanngitsumik katsorsartissinnaaneq akuerineqarpoq
Kingusinnerusukkut meeqqat pillugit inatsit nutaaq atuutilersinneqarpoq, FN-ip meeqqat pillugit aalajangersagaanik toqqammavilik
Inatsit nutaaq taanna qitiulluinnarpoq meeqqat inuusuttullu inuuniarnikkut aarlerinartorsiortut ikiorniarneranni
Aammali imigassaq pillugu inatsit nutaaq tassaassaaq meeqqat inuusuttullu siunissami pitsaanerusunik atugaqalernissaannut iluaqutaasussaq
Suliniuteqartuarnissaq pisariaqarpoq
Angorusutarmi suli ungaseqaaq
Nikallornaveersaarlunili meeqqat inuusuttullu atugaasa pitsanngortinniarneranni ataatsimoorussigaanni angusaqalissaagut, alloriarnerit ataasiakkaarlugit, kinguaariit tulliit iluaqutigisinnaasaannik
Suliniuteqarfigisassat angisuut ilaat aamma uani eqqaarusuppara
Ilinniartitaanikkut ataqatigiinnerusumik eqaannerusumillu aaqqissuussinissarput pisariaqavippoq inuusuttavut amerlanerusut ilinniarnerminnik naammassinnittalissappata
Meeqqat atuarfianniit toqqammavissaq pitsaanerpaajusoq inuusuttut pisariaqartippaat ingerlaqqinnissaminni
Taamaattumik Naalakkersuisut aallarnerpaat Atuarfeqarnikkut ilinniartitaanikkullu aaqqissuusseqqinnissaq, meeqqat atuarfiata ukiuni aqqaneq marlunni ingerlasarnissaanik tunngavilik
4 Nunatsinni attaveqarniarnerput pitsanngoqaaq immap naqqatigut nalunaarasuartaatit attavii Tele Greenlandimit tallineqarmata
Innuttaasut ilarpassuisa periarfissaannik piorsaavoq
2018-ip ingerlanerani attaveqaatit sakkortusaaviisa ilaartorneqarlutik piareernissaat, internetikkullu attaviit nunaqarfinni sukkanerulersinneqarnissaat qilanaaraakka
Inuiaqatigiit tamakkingajalluta internetimut sukkasuumik attaveqalissaagut
Inuiaqatigiinni attaveqaatitigut inerisaanerup ersersippaa siumut isigaluni nutarsaasoqartoq
2017-imi Sikuki Nuuk Harbour aallarnerneqarpoq, qilanaaraarpullu aningaasaliinerup taassuma pitsaanerusumik akikinnerusumillu Kalaallit Nunaanni avammullu assartuussinikkut kinguneqalernissaa
Aningaasaqarnikkut nunatta inissisimanera maannakkut ajunngilaq
Nunatta karsia ukiuni kingullerni sinneqartoortarpoq, kommunillu aningaasatigut ingerlanerat naammaginarluni
Taamaattoqarnera nuannaarutissaavoq, kisianni aamma pissutsinut najummassimanarnerusunut piareersassaagut, aningaasaliisarluta isumatusaartumik siumullu isigisumik, inuit amerlanerujartortut ikinnerusunit isumagineqalernissaat piareersimaffigiumallugu
Pisortatigoortumik aningaasaliissutit taakkuussapput inuiaqatigiinnut aningaasaqarnikkut toqqammavissiisussat, isertitat qaffakkiartornissaannut aalisarnerullu inuiaqatigiinnit annertuallaartumik isumalluutaaneranik annikillisitsiartortussat
Taamaattumik isumalluaammernarpoq Naalakkersuisut Inatsisartullu mittarfiit nutarsaaviginissaannut aningaasaliinissamut killiliussat ataatsimoorummatigit
Mittarfiit taakkuupput nunarsuup sinneranut matutut ammaassisussat, inuussutissarsiornikkut takornariartitsinikkullu inerisaanissamik periarfissiisussat, avammullu niuernikkut periarfissanik suliffinnillu amerlanernik pilersitsisussat
Mittarfiliornernut aningaasalissutitta aamma kingunerisussaavaat inuit angallannerannut ukiumoortumik kiffartuussinernut isumaqatigiissutinut aningaasartuutigisartakkatta ikigisassaanngitsut appariartuaartinneqarnissaat
Maannakkut ukiumut 160 mio. kr. sinnerlugit isumaqatigiissutinut taakkununnga atortarpavut; kommuninik innuttaasunillu kiffartuussinivut pitsaanerusariaqarput
Taamaattumik ataavartunik iluaqutaasunillu aaqqiinissat nukingiuttariaqarpavut
Takornariartitsisut akornanni isumalluartoqarpoq suliniutinillu annertusaanissanillu pissanganartunik aallartitsinernik kinguneqarlutik
Nuannaarutigaaralu Campus Kujallermi takornarianik angallassisutut ilinniarnernut inuusuttut amerlasuut soqutiginnimmata
Qularutiginngilara inuusuttut taakku ilaat siunissami namminersorlutik takornarissanik kiffartuussinermik inuussutissarsiuteqarlutik ingerlataqalerumaartut
5 Aalisarneq nunatta inuussutissarsiutaasa pingaarnersaraat, taamaattuassaarlu ukiorpassuarni
Taamaattumik pissanngatigalugu utaqqivara Inatsisartut aalisarnermut inatsisissaata nutaap qanoq inerneqarnissaa
Inatsisissamut siunnersuut inuiaqatigiinni tusagassiuutinilu oqallisigineqaqaaq
Oqallinnerlu taanna allaqquttussaanngilaq, tassami suliap nunatsinni inuppassuit suliffeqarfippassuillu assigiinngitsutigut sunnertussaammagit
Naalakkersuisuni sulissutigiuarparput aatsitassanik nioqqutissiornermik Kalaallit Nunaata aningaasaqarnikkut siunissami tapertaqalernissaa
Aatsitassalli akiisa appasinnerat ukiuni arlaqalersuni aporfiuvoq, qujanartumilli ineriartorneq mumikkiartulersoq malunnarsiartorpoq
Soqutiginninneq qaffakkiartorpoq, misissueqqaarnissanullu saaffiginnissutit 2016-imut naleqqiullugit pingasoriaatinngorsimapput
Kommunit 2009-mi kattussuummatali innuttaasut sunniuteqaqataanerunissaat najukkaminnilu oqartussaaqataanerunissaat oqallisaasimapput
Pingaartumillu illoqarfiit minnerusut kommunerujussuarni sunniuteqarsinnaanerat killeqarsimammat
Kommunip ataatsip iluani illoqarfimmiit illoqarfimmut ungasissinnaasaqaaq
Oqallinnerup tamatuma kingunerisa ilagaat Qaasuitsup Kommuniata marlunngorluni avittariaqalernera
Maannakkut Kommune Qeqertalik Avannaatalu Kommunia pilersinneqarput
Periarfissarlu una atorlugu kommunini taakkunani nutaani innuttaasut kommuninilu siuttuulersut angusaqarluarnissaannik kissaappakka
Naalakkersuisuniit siunertaraarput kommunini innuttaasut najukkaminni oqartussaaqataanerisa pitsanngorsaavigineqarnissaa
Inatsimmik allannguinerup kingunerisaanik kommunit tamarmik illoqarfinni tamani najukkami ataatsimiititalianik qinersisitsinissaat piumasaqaataalissaaq, nunaqarfinnilu aqutsisut oqartussaaffii annertusarneqarlutik
Naalakkersuisuni isumaqarpugut nunat sanilitta niueqatigineranni pisortatigoortumik attaveqatigiilluarnissaq pingaaruteqartoq
Taamaattumik nuannaarutigaara 2018-ip ingerlanerani Islandimi Reykjavikimi Kalaallit Nunaata sinniisoqarfissaa ammarneqassammat
Nunatsinni nalliuttorsuit takkukkaangata ilaquttavut qanigisavullu ilagalugit pingaartorsiortarnerput ileqqutoqaavoq
Eqqarsaatigaavuttaaq asasaminnik, annaasaqarsimasut maqaasisaqartullu
Nunaqqatitta ilaat nunani allaniipput assigiinngitsunik peqquteqarlutik
Ilinniartuullutik, napparsimavinniillutik, imarsiortuullutik ilaallu nunarsuarmi nunanut assigiinngitsunut nunassissimasuullutik
Taakkuttaaq tamaasa eqqarsaatitsigut najorpavut
Naalakkersuisut inuiaqatigiillu sinnerlugit ukiortaami pilluaqquara Ataqqinartorsuaq Dronningi taassumalu Ilaqutai Kunngikkormiut
Ukioq qaangiuttoq kingumut eqqarsaatigilerlugu pisoq ataaseq immikkuullarilluinnarpoq
Ajunaarnersuaq nunaqarfinnik Nuugaatsiamik Illorsuarnillu eqquisoq, taakkunani najugalinnut alianartorsuarmik, inuttaasunullu qanigisaasunut oqimaaqisumik sunniisoq
Inuit sisamat inuunertik annaavaat
Ataqqillugit eqqaamasassavagut
Allat nunaqarfitsik najugartik asasartik qimattariaqarsimavaat
Nutaamik ilaqutariittut toqqissisimanartumik inuuneqaleqqinnissaannut ikiorlugit sulineq suli naammasseqqajanngilaq
Suliarli ajunngitsumik ingerlavoq
Ajunaarnersuup kingunerisa qamuuna tamatta attorpaatigut, ataatsimoorluta sulileraangatta qanoq nakuutigisinnaassuserput takuarput
Inuit namminneq piumassutsiminnik suleqataasut, pisortat suliffeqarfii oqartussaasullu ikiorsiiniarnermi tapersersuinermilu ilungersorlutik suleqataapput
Ikiuunnissinnut qujanaq
Inuit ataatsimoorsinnaassusermik takutitsigaangata siunissamut neriuuteqarnera annerulersarpoq
Taarsioraluaraangattaluunniit upperisassavarput siunissarput qaamasuusoq
Illernit siunissamut qaamanerusumut aqqutissavut pilersereerpavut
Inuiattut immitsinnut upperinerusariaqarpugut
Tamatta ikioqatigiilluta pisinnaavugut aamma sapinngilagut, nukissaqarpugullu, qaa kivitseqatigiinniarta
Nunarput siuarsassagatsigu
Asasakka nunaqqatikka..
Allanngortinneqarsinnaanngitsumik kinguaariinni angajoqqaavut ukiorpassuarni siuttorisimasavut utoqqalillutik qaangiussulerput
Uagullu inuiaqatigiinni siuttuulersutut tamanut toqqissisimanartumik asannittumillu ingerlatsissalluta pisussaavugut
Kinguaatsinnut maligassiuilluta
Soorlu utoqqartavut uagutsinnut taamatut oqaassisarsimasut
Ilungersussaagut nunatta siuariartornissaa ineriartornissaalu pillugit
Sanngeequtivut kukkusarnivullu kisiisa piunnaarlugit ataatsimoorluta tapersersoqatigiilluta meeqqatsinnut immitsinnullu kaammattortarluta siumut ingerlassuugut
Augo Lyngep taalliaa una issuartareernikuuara
Kingumulli issuaqqissavara tulluutsikkakku: 
”Nikalluutigeqinatigik ataasiarlutik kukkuppata, Nikalluutigeqinatigik aamma kukkoqqikkaluarpata, Ajorsassanngillat! 
Ajugaassapput! 
Namminneq pillutik! 
Uagullu pilluta! 
Uagut inuiaqataasugut illersussavavut, Ajugaassapput!” 
Taama oqarlunga Nunatsinni innuttaasut tamaasa ajunnginnerpaanik kissaallusi ukiortaami pilluaqquassi
Guutip nunarput inuilu sernigiligit.
Ukioq naavoraasiit nutaarlu aallarnerluni
Kalaallit Nunatsinniittut tamavissi Ukiortaami Pilluaqquassi
Ukioq nutaaq aallarnerluassagissi neriuutigaara, qanortorlu ukioq 2017 Nunatsinnut ukiuugili ajunngitsoq pilluarfiusorlu
Ukioq 2016 arlalippassuartigut inuiaqatigiinnut pisoqarfiusimaqaaq
Suliat annertuut amerlaqisut ingerlanneqarput, aallarnisakkallu aamma amerlallutik
Ukiarmi Inatsisartut ataatsimiinnerisa nalaanni nutaanik Naalakkersuisunngortitsinissannut periarfissaqalernera nuannaarutigaara, tassuunakkummi inuiaqatigut amerlanerusut tunuliaqutarileratsigit, politikkikkullu sulinissarput nutaamik toqqammavissinneqarluni
Piffissami matumani pisut toqqammavigalugit pitsaanerpaasorisimavara politikkikkut suleqatigiinnissap siammasissup tunngavissinnissaa, taamaattumillu Siumut, Inuit Ataqatigiit Partii Nalerarlu isumaqatigiissuteqarput tassannga piviusunngortitsisumik
Taakkuulluta qinersisartut 80 procentiisa missaat tunuliaqutaraavut, Inatsisartunilu ilaasortaasut 31-usut ilaat 24-t toqqammavigalugit
Pinngitsoorumanngilangali Demokraatini Atassummilu Naalakkersuisooqatigisimasagut qutsavigissallugit suliani pingaarutilinni ingerlatseqatigiillutalu timitaliiffiusumik suleqatigiilluartarsimagatta
Soorlu oqareersunga ukiumi qaangiuttumi angusaqarsimaqaagut, immikkulli pingaartillugu taarusuppara meeqqat ukiorisimammassuk
Taamaammat meeqqat ukiuat nangeqqillugu suliavut ingerlateqqissavagut
Ukiummi tamarmik meeqqat ukiorisariaqaraluarpaat
Meerartagut siunissaraagut
Ullutsinni namminiilivinnissamut aqqut ingerlavigiuminarsarlugu ujaqqat piiarpagut
Meerartagullu taakkuusussaapput aqqusinniakkut tassuuna ingerlasussat
Meeqqat immikkut eqqummaariffigigaluarlutigik Naalakkersuisuni kommuninilu suleqatigiinnitsigut innuttaasut ikiortariallit ikiussavagut, qanoq ukioqarneri apeqqutaatinnagit
Innuttaasunik kiffartuussinerput kipisuitsumik pitsanngortinniartuarparput – suliarmi taanna uninnavianngilaq
Tamanna Naalakkersuisut 2017-imut politikkikkut suliniutigisassaanni aamma malunnassaaq
Isumaginninnermut Aqutsisoqarfik pilersissavarput ilaqutariit meeqqallu ikiortariallit suliniuteqarfiginerat nukittorsarumallugu
Tassuunakkut ilaatigut pineqarput pitsaaliuinikkut suliat, kommuneni meeqqanik inuusuttunillu sulianik ingerlatsisunik siunnersuisarneq, kommunini atorfillit pikkorissartittarnissaat, minnerunngitsumik Saaffimmi sulisut, taakkuuppummi meeqqat inuusuttullu kinguaassiutaasigut kanngutsaatsuliorfigineqarsimasut pillugit nuna tamakkerlugu qitiusumit suliallit
Taamaattorli aamma inuiaqatigiiusugut ataatsimoorluta akisussaaffeqarpugut suliamik kivitseqataanissatsinnut
Suli meerarpassuupput inuuniarnikkut oqimaatsorsiortut ikiorneqartariaqartullu
Taakku tunuttariaqanngilagut, najukkatsinni sanilerigutsigit, ilaqutarigutsigit oqartussaasulluunniit suliffiutaanniikkutta
Ukiut tamarluinnaasa inuusuttortatta ilaat inuunerminnik kipititsisarput
Qamuuna uummatikkut aliatsatsinneqartarpunga pisunik tusarlerneqaraangama
Inuiaqatikka kikkuugaluartulluunniit ilannguaminnik taamatut annaasaqarsimasut misiginneqatigaakka
Tamatta inuunitsinni aporfissaqartarpugut
Meerartagut inuusuttortagullu inuunerup unammilligassartaanut akiuussinnaasunngorlugit nukittorsassagutsigit toqqissisimasumik inuuneqarnermik, isumassuinermik asanninnermillu tunisariaqarpavut
Inuusuttut toqqaannartumik oqarfigerusuppassi: Ikiortissarsiortarniaritsi oqimaatsunik ajornartorsiutinillu aporfeqaleraangassi, misigigussilu nammineerlusi qaangerniarsinnaanagit
Ikiortissaqarpusi, aamma inuunissinni ingerlariaqqinissamut periarfissaqarpusi
Eqqaamassavarsi inuunitsinni tamatta kukkusaratta, kukkunerlu inerteqqutaanngimmat
Uani pingaartuuvoq kukkunigut ilinniutigisassagatsigit, inuttut ataasiakkaarluta inuiaqatigiittullu
Tassanngaanniillu makeqqissuugut ingerlaqqillutalu
Qujanarporli inuunerminnik peqqinnissaminnillu pingaartitsillutik akisussaassusilimmik inuuneqartut amerliartuinnarmata
Inuusuttut pujortalertartut ikiliartorput
Imigassamik atuineq appariartorpoq
Timigissarnermik timillu peqqissuutinnissaanik soqutigisallit amerliartuinnarput
Ileqqutigut allanngoriartorneq taamaattoq ataatsimoorullugu pilersitarput pitsaasuuvoq
Inuiattut peqqissuunitsinnut iluatinnartumik ingerlasoqarpoq
Atornerluisut akeqanngitsumik katsorsarneqartalernissaat aamma periarfissiissutigaarput, taamaaliornikkut innuttaasut imminnut akisussaaffigalutik inuunermik pitsanngorteriarnissaanut ikiorneqarsinnaaleqqullugit, aningaasaqarnikkullu ingelariaqqinnissamut artukkerneqarnissartik eqqarsaatiginagu katsorsartittaleqqullugit
Kommuneni katsorsaavinnik aallarnisaavugut, suli amerlanerusut iluaqutigisaminnik ikiorserneqarnissaat periarfissikkumallugu
Akisussaaffilli alloriarnerlu siulleq inuttut ataasiakkaarluta nammineq aalajangernitsinnit tunngaveqartariaqarpoq
Meeqqat toqqissisimasumik peroriartorfeqartariaqarput
Inuusuttut ilinniagaqassapput
Suliffigut paarissavagut
Ilaqutariittut inuunermi akuussuugut, qanigisagullu isumassorlutigik
Taamaaliornitsigut peqatigiinnerput annertusiartussaaq
Taamaaliorluta nunarput naalagaaffinngornissaanut ineriartortissavarput, piareersarnerlu aallarteruttorpoq
Qaqortumi mittarfissap suliarineqarnera aallartereerpoq, malinnaappullu Nuummi Ilulissanilu mittarfiit tallineqarnissaat
Pilersaarutit malinneqarput, qilanaarpugullu 3 mittarfitsigut nutarsaanerup kinguneranik periarfissat amerlinissaannut, nunap immikkoortuini pineqartuni, ataatsimullu Kalaallit Nunatsinni nunanullu allanut angallanneq eqqarsaatigalugit
Nutaanik mittarfiliortiternikkut naatsorsuutigaara nunatsinni angallannerput angalariaatsigullu annertuumik allanngussasut, aamma naatsorsuutigaara siumukarnermut suliffissaqartitsinermullu iluaqutaasumik timmisartortitsisartut takornariartitsisartullu periarfissanik nutaanik atorluaanissaq pikkoriffigissagaat
Aatsitassarsiornikkut nunarsuarmi tamarmi ukiut makku ajornartorsiorfiupput, akit appariartorneri aningaasaliiumasullu ikiliartorneri pissutaallutik
Qujanartumilli aatsitassat akii qaffakkiartoqqilerput
Tamatuma kingunerinngitsoornavianngilaa nunatsinni aatsitassarsiorsinnaanerup piiaasinnaanerullu soqutigineqarneruleqqinnissaat
Aatsitassarsiorfissanik ineriartortitsisoqartillugu aqqutissat manissuinnaaneq ajorput
Qeqertarsuatsiaat eqqaanni aligoqqinnik rubininik piiaaniarnermik suliaq assersuutissaalluarpoq
Naalakkersuisuni nuannaarutigaarput suliaq maannakkut ajunngitsumik siunnerfeqalermat
Naalakkersuisuniit suliniutit assigiinngitsut iluatsilluarnissaannik kissaassivugut
Nalunngilarput piiaanissamut akuersissut kisiat sakkugalugu aallartitsisoqarsinnaanngitsoq, tassami immikkuualuttorpassuit assigiinngitsut iluatseqqaarlugit aatsaat aatsitassanik piiaaneq aallartinneqarsinnaavoq
Tulluusimaarutigaara naalakkersuisooqatigiilersuni partiit siunertat pingaartut pillugit suleqatigiinnissaq pingaarnerutimmassuk isumaqatigiinngissutaasut ataasiakkaat uniffigiinnarnagit
Tamanna politikkikkut angusaqarumalluni suleqatigiikkumagaanni pisariaqarluinnarpoq
Illuatungaatigulli aamma piareersimaffigissavagut suliniutit taamaattut ineriartortillugit nunanit allamiut sulerusullutik takkussuuttassammata
Inuit naapikkaangata attaveqaqatigiinneq pilersinneqartarpoq
Immitsinnut ilinniarfigeqatigiittariaqarpugut
Pingaarluinnarpoq nunarsuarmioqatigut suminngaanneeraluarpataluunniit ammalluta nunatsinnut tikilluaqqusarnissaat
Taamaattorli innuttaaqatitta suliffinni avataaneersunit inangersimaneqannginnissaat pinaveersimatittariaqarparput
Taanna qulakkiissagutsigu iliuuserisinnaasatta pitsaanerpaartaraat ilinniagaqarnissamut periarfissagissaartitsinissarput, suliffinnilu qaffakkiartornissamut periarfissat pitsaasuutinnissaat
Tamakku ilaatigut pissutigalugit Naalakkersuisuni tuluttut oqaatsit allamiut oqaasiisut siullinngortinneqarnissaannik siunnersuuteqarpugut
Sungiussiartornissap sukkasuumik pinissaa ilimananngikkaluarpoq, avaqqussinnaanngisarpullu tassaavoq, takornariaqarneq aatsitassarsiornerlu eqqartortillugit, kinguaariit tullissaasa nunarsuamioqatitta namminneq oqaasii atorlugit toqqaannartumik oqaloqatigisinnaasariaqarmatigik
Tassanilu tuluit oqaasii toqqagassatta pitsaanersaraat
Inuiaqatigiiuvugut inuiannik assigiinngitsunit aggerfilinnit assigiinngitsunillu oqaasilinnit katitigaasut
Naalakkersuisuni pingaartipparput inuiaqatigiinni innuttaaqataasut kikkuugaluarunilluunniit tamarmik innuttaasutut iluatigineqarnertik misigisimassagaat
Nunami maani innuttaasut arlaannaalluunniit misigisimatinneqassanngillat inuttut iluatinnannginnerusutut imaluunniit akuersaarneqannginnerusutut, oqaluttuarisaanermi assigiinngitsut pissutigalugit oqaatsit ataasiinnaat atorsinnaappatigik
Inuiaqatitta ilarpassuisa ataasiinnarnik oqaaseqartuunerat pinngitsoorata iliuuseqarfigissavarput, tassungali atatillugu aamma nalornisigiunnaartariaqarparput oqaatsit pingaarnerit tassaammata kalaallit oqaasii – kinaassutsitta ilisarnaataat, ataavartitassagut
Inuussutissarsiornikkut periarfissat nutaat kingunerisaannik – assersuutigiinnarlugit aatsitassarsiorneq takornariartitsinerlu eqqarsaatigalugit
Inuit taakku periarfissittariaqarpavut oqaatsitsinnik ilinniarnissaannik
Kisianni aamma isumagisariaqarparput nunami maani kalaallisuinnaq oqaaseqartut ilinniakkamik naammassinnillutik ilinniarsinnaanissamut periarfissaqarnissaat, soorlu assersuutigiinnarlugu inuussutissarsiutitaarniarluni ilinniarnerni
Inuit kalaallisut oqaaseqartuunermik saniatigut suliffeqarnikkut ilinniartitaanikkulluunniit piumasaqaatit naapertorlugit oqaatsinik allanik aamma ilinniarsinnaanissaminnut periarfissaqassapput
Illuatungaatigut avataaneersut aamma kalaallit oqaasiinik ilinniarsinnaanissamut periarfissaqassapput
Ilinniagarissaarnitta oqaatsinullu pikkorissutsitta naalagaaffittut siunissami ataatsimuussuseqarnissamut qulakkeerinneqataaffigissavaat
Naalagaaffittut ataatsimuussuseq tunngaviusumik inatsisiliornissamut isumalioqatigiissitap siunertaasa ilagaat
Ukiormanna tungaviusumik inatsisiliornissamut isumalioqatigiissitap sulinini aallarnissavaa
Nunap tunngaviusumik inatsisai innuttaasunit upperineqarlutillu tatigineqassapput
Tunngaviusumik inatsit suliarineqassaaq nammineerluni piumassuseq nukittussuserlu toqqammavigalugit
Naalakkersuisuni taamaammat isumaqarpugut tunngaviusumik inatsit naqqaniit suliarissagipput, inuiaqatigiiunerput nunatsinnullu ilisimasavut tunngavigalugit
Tunngaviusumik inatsisip nunap inui katersussavai, inuiaqataasullu tamakkerlugit ataatsimuulersillugit
Tassa tunngaviusumik inatsit inissaqartitsissaaq, kikkuusugut tamatta ataatsimuulersinnaaqqulluta, nukissaqalersillutalu nunatta namminiilivinnissamut ineriartornerani sulinissatsinnut
Taamaattumik ukiortaami oqaaseqarninni isumalioqatigiissitaq kalaallit tunngaviusumik inatsisissaannik siunnersuusiortussaq ilassiumavara, suliassamillu pingaaqisumik ingerlatsilluarnissaanik kissaallugu
Qujanartumik 2016 ukiuusimavoq aningaasaqarnikkut siuariartorfiusoq, ilimanarporlu ukiumi aallarnikkatsinni tamanna ingerlaannassasoq
Minnerunngitsumik aalisarneq ingerlalluarpoq, akit qaqittakkallu amerlassusaat eqqarsaatigalugit
Aalisartut tunisiortorluarsimaqaat, neriuppungalu kigaallagatik tulaassuinertik ukiumi nutaami ingerlatiinnassagaat
Pisassiisarnerup tungaatigut naapertuilluartumik politikkeqarnerput ingerlatiinnassavarput, qaninnerusoq ungasinnerusorlu eqqarsaatigalugit akisussaassulimmik agguaasarluta
Nungusaataanngitsumik nunatta pisuussutaanik atuinerput ingerlatiinnassavarput
Nunarsuatsinni ineriartornermut malinnaajuassuugut
Aalisakkanik nunanut allanut tunisassiornitsinnut pingaaruteqaannarani, aamma aningaasarsiornitta siumukarneranut suliffissanillu pilersitsiortornermut pingaaruteqarpoq
USA-mi ungasinngitsukkut præsidentissamik qinersipput, juunimilu Tuluit Nunaanni amerlanerussuteqartut taasinermikkut aalajangerpaat EU-mit anissallutik
Tuluit Nunaata EU-mit anilernerata kingunereratarsinnaavaa EU-mi niueqatitut periarfissaajunnaarnera
Tamanna aalisakkanik nunanut allanut nioqquteqarnitsinnut sunniuteqarsinnaavoq, tassami Tuluit Nunaat nioqquteqarfitta pingaarutillit ilagimmassuk
Naalakkersuisuni pingaarteqaarput nunarsuatta sinnerani nunat suleqatigisatta attavigisarneranni naligiittut pissusilersorfigeqatigiinnissarput
Uanilu eqqarsaatigaagut issittormioqatigut, nunallu allat nioqquteqarfigisartakkagut
Taamaammat naatsorsuutigaara EU-mi, USA-mi Danmarkimilu naalakkersuisunik isumaqatiginninniarnerit oqaloqateqarnerillu pingaarutillit ukiormanna ingerlanneqarumaartut
Ilaatigut qulaajarneqartariaqariaqassaaq danskit naalakkersuisuisa, danskit amerikamiullu illersornissakkut sakkutooqarfiini nunap atorneqartup mingutsinneqannginnissaanik qulakkeerinninnissaq akisussaaffigigaat
Nunattami nunallu allat illersornissakkut piareersimanerannut sakkutooqarfiit iluaqutaasussaapput
Isumannaatsuunissarli kisiat eqqarsaatiginagu, aammali nunatta 6 ilaata illersornissamut atortussanngorlugu attartortitatta aningaasaqarnikkut isertitsissutaanissaa eqqarsaatigalugu
Taamaattumik nuannaarutigaara Inatsisartut isumaqatigiillutik pineqartoq pillugu Naalakkersuisunut tunuliaqutsiimmata, pineqartut pillugit pitsaasumik ataavartumik aaqqiisoqarnissaanut Danmarkimut USA-mullu isumaqatiginninniarsinnaalersilluta
Avatangiisivut kisimik pineqanngillat, naligiittulli suleqatigiinnissaq aamma pineqarput
Ukiortaami oqaaseqarnerma naajartulernerani taanngitsoorumanngilakka 2017-imi kommunalbestyrelsinut, nunaqarfinni aqutsisunut ilagiillu sinniisaannut qinersinissat
Neriuppunga qineqqusaarnerit uummaarissuussasut, nunatsinni tamarmi piorsaanissanut pitsanngorsaatissanullu isumassarsianik nutaanik qalluiffiullutik
Nunaqqativut avannaamiut erseqqissumik kissaateqarsimapput maannakkut akuerisimasatsinnik
Kommunip marlunngorlugu avinneqarnissaa aalajangiunneqarpoq
Inuiattut ileqqutta katattussaanngitsut ilagaat ilaquttagut ikinngutigullu nalliuttorsioqatigisarnerat, kingumullu ukiup naasup eqqartuiffigisarnera
Innuttaaqateqarpugut assigiinngitsunik peqquteqarlutik nunani allaniittariaqartunik
Ilinniakkaminnik ingerlatsisuusinnaapput, napparsimavimmi uninngallutik, umiartortuullutik imaluunniit nunani allani nunaqalersimasuusarlutik
Taakkua soorunami aamma eqqarsaatitsinniitippagut
Aamma asasaminnik annaasaqarsimasut, taamaattumillu aliasunnermik maqaasinermillu ilallugit nalliuttorsiortariaqarsimasut eqqarsaatigaagut
2016 kingumut eqqarsaatigissagukku innuttaaqatinnik sineriassuatsinniittunik ataatsimeeqateqarnerit oqaloqateqarnerillu immikkut qamaniitippakka
Nuannaarutigeqaara illoqarfippassuit nunaqarfippassuillu avannaani Qaanaamiit nunatta kangiani Tasiilaq ilanngullugu tikittarsimagakkit
Inuit naapillugit toqqaannartumik oqaloqatigisarneri uannut pingaaruteqaqaaq, innuttaasut ataatsimiisinnerini, suliffeqarfinni imaluunniit marluinnaaqatigalugit. Naalakkersuisuni sulininni tamanna annertuumik pingaaruteqarpoq
Taamaattumik innuttaasunik ataatsimeeqateqartarnikka suliffeqarfinnullu pulaartarnikka Naalakkersuisooqatikkalu ingerlatiinnassavarput
Qilanaarilereerpakka ukiormanna tikitassakka nutaat, unalu periarfissaq atorlugu Naalakkersuisooqatikkalu nunatsinni sumiluunniit ataatsimiigiarluta angalasarnitsinni tikikkaangatta pulaaraangattalu tikilluaqqusisarnissinnut qanilaarnissinnullu qujaffigerusuppassi
Naalakkersuisut innuttaasullu sinnerlugit Ataqqinartorsuaq Dronningi, ilaqutaalu Kunngikkormiut tamaasa ukiumut nutaamut iserluarnissaannik kissaappakka
Kunngissakkut immikkut aamma qutsavigerusuppakka siorna nunatsinnut tikeraartarnerminni inussiarnerlutillu piuminarnerat pillugu
Kunngissaq tikeraarpoq Arctic Winter Gameseqarnerata nalaani, Kunngissallu nulia Mary tikeraarluni 7 ataatsimeersuarneq "Angerlarsimaffimmi persuttaassarneq – ataatsimoorussamik akisussaaffik" peqataaffigiartorlugu
Naalakkersuisut sinnerlugit danskit naalakkersuisui Folketingi, Savalimmiuni Lagtingi Landsstyrelu, kiisalu inuiaat danskit savalimmiormiullu ukiortaami pilluaqquakka
Minnerunngitsumillu nunatsinni innuttaasut tamaasa qutsavigissavakka ullut tamaasa pissaqarumallutik inuiaqatigiillu pillugit suliuarmata
Ukiumi qaangiuttumi kingumut takutipparput inuiattut ataatsimoorluta kivitseqatigiissinnaalluta
Kalaallit Nunaata oqaluttuarisaanerani aaqqissuussinersuit annersaasa ilaat Arctic Winter Games, aamma SIK 60-iliimmat takutippaat inuiattut kivitseqatigiissinnaasugut ataatsimoorussigutta
Tamannalu tulluusimaarutigissavarput
Kalaallit susassareqatigiilluta siusinnerusukkut inuuneqarsimanerput ukiuni makkunani tammariartortutut oqaatigineqarsinnaavoq
Tamatta ilisimasatsitut ajoraluartumik angajoqqaat amerlavallaat meeqqaminnik sumiginnaasarnerat annertuumik ajornartorsiutaavoq
Ukiuni nutaajunerusuni ima ”ulapitsigilersimavugut” allaat ilaquttatta ikinngutitta ilisarisimasattaluunniit meeraannik sumiginnakkanik isumassueqataanissatsinnut ”piffissaarussimalluta”
Qujanartumilli kalaaleqateqarpugut angajoqqaat sumiginnagaannik ilaqutariittut nukittuumik inuuneqarnertik pissutigalugu isumassueqataallutik angerlarsimaffimminnut tikilluaqqusinissaminnik uummateqartunik
Qularutiginngilara ilissi piffissaq annertooq nukippassuillu meeqqat isumassorneqarnerannut atortarisi, taamaattumik nunatsinni angajoqqaarsiaasartut tamassi Kalaallit Nunatsinni innuttaasut sinnerlugit uummammik pisumik qutsavigaassi, meerannguit sumiginnagaasut isumassorlugit kissalaartumut isertittarassigit
Nalussanngilarsi meeqqat ajunngitsumik pinnitsitik qaqugumulluunniit puigorneq ajormatigit - qujanaq
Qanortoq nunatsinni innuttaasugut kikkuugaluarutta tamatta Kalaallit Nunarput toqqissisimaffigalugu eqqissinartumik angerlarsimaffigisigu
Ukiumi nutaami nammaqatigiinnerput susassareqatigiinnerput qiimmassaqatigiittarnigullu nukittorsassavagut
Taama oqaaseqarlunga Nunatsinni innuttaasut tamassi ukiortaami pilluaqquassi
Guutip nunarput inuilu sernigiligit.
